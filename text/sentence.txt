Tai hari wa! Cebu quri hiya.
Bale ba so kiya?
Baki Dakis, maha su inu?
Cakus ka ngalun daha eruc sapah rudan ta cbeyo.
Aguh sapah di si tama su.
Qmerac rodux ka qdiro.
Qtaan klaali ka tyaqung bhege saya duri.
Egu wili yqeyaq cbeyo.
Mkela skiya ka rapic.
Mona, angal tikuh lukus mu.
Mpbale su mesa maha su duri?
Ga mkkesa yqeyaq ka tonun ga.
Uka tuya yayung saya di.
Mkela skiya ka qbheni.
Mekan kui ka rodux.
Ga lmanguy ka bibi ga.
Bbaro riyung ka nduyung na ququq.
Ini pntena puruc lmiqu daka puruc qtaun ta alang, piilo kesun daha ka puruc meniq alang.
Mekan kui sneedan hei dapa ka pucaq.
Ngalun daha tnguro na ka rqenux.
Ga mekan sudu ka pada.
Smkuxun riyung mekan qtahi ka arung.
Dapa ka dmayo ita tmabun yqeyaq cbeyo.
Mtbeno ba babuy tnbugan na Habo ga, maha msiyang ba puqul.
Maanu damac namu di?
Dakis ku, Dakis ku Pawan.
Eluw mmaha alang ka nii.
Egu riyung seediq ga qmita.
Gaga inu sapah na Iwan?
Uka gasu su di wa.
Ye nii habung na Pawan Dakis?
Hako btakan mneniq hii cbeyo han.
Yhani tikuh pure ido laqi han kesa bubu su.
kenu ina na Takun Walis?
Asi ka keeman mosa cmebu rapic, ini tai diyan ka rapic.
Ye su niqan kadi qcurux?
Laqi ku na Pawan Dakis ka yaku.
Niqan lhengo paru ka toma na tgelaq kii.
Ekan iyu su de bobo mnekan su ido.
Ngalun daha eruc sapah ka trabus duri.
Seediq malu lnglungan ka Mona Pawan.
Maha su inu?
Osa nhari si bubu su.
Nima huling nii?
Na Tado ka dapa bale ga.
Ini kela mesa maanu pila ka rudan ta cbeyo.
Oda sapah mu de maha su alang.
Sepac papak ka bubuy.
Wada paha qapi boyak ka Takun.
Teyan ba quyux skeeman ha, asi lux ini pqemi seediq.
Asi ka keeman leexan qmita ka pngerah, diyan de ini riyung qtai.

Asi ka riso gtngayun ta han, uxe ka gntange rudan kiya di.
Bale ba ge, rima kanna wawa ta baga ka ita kesun seediq.
Irih so ido na rudan ta cbeyo ka sari nii duri.
Uxe qmnita soyu ka rudan ta cbeyo. Hndure hari ka niqan ta soyu di.
Seediq mhuwe ma, mdrumuc qmeepah ka tama mu.
Tikuh bale nii ka mnsngari na di.
Hei prihuc ngalan daha timu rudan ta cbeyo.
Mpitu ka uruk bubu huling na Temu.
Uka sseediq sapah na Walis.
Brgani ku xiluy biciq de mosa su Hori.
Ware tunun lukus ka nii.
Ye su maha kusun duri?
Maha ku tmabul yqeyaq mu sipo.
Egu riyung seediq smiru jujika nduyung.
Nima jipu qalux ga?
Gaga muuyas uyas bubu mu.
Ali saya maha supi ka Mona ga.
Wada paru da laqi nii, kika eyux na lukus na nii di.
Ga cmebu baso ka papak na laqi ga.
Mneyah alang Tongan ka ata mu.
Ga su mekan beyuq walu?
Qnedis riyung bkeluy na rseno ga.
Cmhungi riyung pnsaan wa bubu mu rudan.
Ga cmehaq pngerah huling ga, ye ado ga muure di.
Ma naq mntena riyung bubu na dqeras na laqi ga.
Bhege kanna snuunux na seediq de, qudi tunux kesun daha.
Mkela smmalu sapah ka Walis.
Kedu kntheya, maha ta dehuk knuwan ka sapah su di?
Eyah hini kana namu.
Ga galiq lukus su di.
Egu riyung klegan kesun qtahi duri.
Uka hema de maha uxe pkela rumengo wa.
Niqan so ali qqrasan daha de, hmlama dhequy kanna seediq denu.
Iwan ka ngayan mu, lntudan kndalax ngayan na bubu mu rudan.
Ga smapo ttqiyan na tama na ka Iwan.
Cbeyo we pdkarun daha mimah sino laqi daha.
Egu camac cbeyo dgiyaq ddupun ta hiya.
Niqan so qrasun daha de, kii mimah sino, so ka mnosa lmiqu ma kekong-siki.
Meyax miyan smqaras msterung laqi su.
Cugin msange meepah namu.
Mkela tama su daka bubu su meyah su hini?
Srnuun ta kanna ka oda malu han ma.
Wada ku so mnbahang. Ani si ini ku bleyaq mbahang ciida, kii ini ku hari kela dungus na.
Mqedil kanna tminun cbeyo.
Malu riyung mahun begu sunguc.
Egu riyun qhuni paru dgiyaq cbeyo.
Mdheriq riyung ma naqah qrapun sgidi.
Mngungu ku riyun quyu ka yaku.
Rngagi hari laqi su; ini osa muuyas saya dungan.
Hilo mu yaku ka pacang mknedux kiya.
Tminun ma slmeyun daha lukus.
Msterun seediq de mege lnihu wa, cbeyo.
Naqah scuqi riyung sqquru.
Qemi doriq su, taqi di.
Ado daha slmeun qbulic halung ka bagah na qhuni nii, kika asi daha kesi qbulic di.
Mneyah mlawa isu Durah?
Dyagi tikuh dmidil, chedil napa na laqi ga.
Gaga mseyan dungan bubu su?
Wada mosa paha tlenga ka Pering.
Dangi naq mkmalu bale we mbbege naq camac.
Ani saya ini miyan alix mbbege sama nana.
Huling na Dakis ka nii?
Egu poric daka sgidi yayung biciq hii cbeyo.
Ngiyo mkela qmerac qolic ka nii.
Ani qyeyaq niqan swidi slaqi ta cbeyo.
Mekan blebun ka rqebux bgilaq.
Tanah puyaq na runge.
Ga qhuni baro ka brihuc.
Mpahung riyung boyak ga.
Ma so hari karang ndaan na seediq ga.
Niqan kingal walu sapah su.
Egu klegan ka qcurux yayung.
Ga muman mrana ka bolung yayung Bgala dung.
Ga smalu rudu ka qbheni ga.
Thuwe riyung kkesa na kuluk.
Hmrenang skiya ka bungbung.
Mekan beyuq qhuni ka qataqqataq.
Egu riyung klegan kesun quwa nii.
Bbaro riyung hema na qpatun.
Ini daha puqi ka bkiluh.
Kui kanna hei na huling ga.
Hmeguc dara ka preko.
lmawa rngedi de, mhada ka hei aring.
Egu cilu sapah mu.
Tmalang keeman ka pcupux.
Mekan pnhuma ta ka utun nii.
Duhun miyan ka bata ma puqul miyan.
Srkiyun daha bicun de plaling qcurux.
Mosa miyan lmanguy yayung.
Meyah mimah qsiya ruru ka boyak.
Daha tunux na quyu ga.
Mhrehun snuunux de rudan ma ango dhenu.
Ini pntena uban daha ka snuunux.
Mbudu icin doriq na baki na.
Daha miric ga na tbugan.
Wada naq mgrebu caman ka tama mu.
Texal na bale cmebu boyak ka Takun.
Rudan ta cbeyo, dkaun daha pure kingal demux macu mesa.
Maanu pusu daha mkseyang ka dheya ga?
Paru hnyegan na seediq kii.
Ga hii tnunan na bubu mu.
Qtehur riyung saya Sama Sine di wa.
Rima pila klabuy bnrigan kingal dapa tanah cbeyo.
Maxal pila kretan ga skkulan na Habo.
Ga msngari rabu su dhequy?
So sipa gtaun ka dqeras na.
Misan de, msipa alang nnnigan ta cbeyo.
Plabu karac baro.
Nii smrobo karac nii na.
Asi ka mgrebu niqan dremus waso sudu.
Asi ka dgiyaq niqan huda. Uka so alang ta ga meniq llebu hini.
Iya osa de naqah karac.
Msurung ka ali saya.
Ga inu iyuk namu puniq?
Plaale tqwilaq han ma,  mbruwa denu.
Yahun daha smmalu knuwan di eluw qsiya ta nii?
Kiya naq dasan ba paru keeman ciida.
Meyah ku sreesa mesa tama mu.
So hari mesa saya mphuma ku paye ka Iyung Nawi.
Mnosa su inu ciga di?
Mntaqi namu inu rabi ciga?
Maha su inu kusun?
Ye mkaxa maha ta Hori?
Uxe nicyobi kntruwan di?
Mnosa su inu cnkaxa Pihu?
Cntruwan ka mnosa Paran debubu mu.
Seediq meepah klaali ka Tado Walis.
Hwaun su knteetu mosa smqeya seediq.
Daun ku na smgila Tapas, kika smrahuq ku ddhekan mu di.
Ma ku nii meyah smqeya yamu di.
Iya oda mlgila eluw wa, nleeluw hari meyah namu. 
Ga asi eniq cceka lmiqu alang kii.
Mtumun ka idas de, mtbale idas kesun ta kiya.
Kawas kawas na mosa rmigo Tanah Tunux deAwi Takun.
Bobo na dehuk miyan hiya de, asi miyan prading meepah di.
Lnglunge ta nexan hari ka kiya di.
Knbeyax muuyas su, ado su so ini doi parih beyo denu.
Ma ka cuuxan mnoda su hini texan  hayan.
Uxe su hani bnrigan hndure nii peni?
Mduru namu saya?
Wada diyan hari neepah saya ka dheya.
Asi ka bbiyan pdehuk sapah ka tama mu.
Uka idas keeman ciida ma, kuung riyung.
Daha hido cbeyo cbeyo bale hayan sa. Wada haun cmebu rudan ta cbeyo ka kingal di mesa.
Nii kndudun msekuy ka karac di.
Mtilux riyung de rbagan ka alang miyan Gluban.
Kndudul paru ka laqi de, asi ka ddulun tmgesa oda.
Ini kntaani beebu ka laqi. Mnriyung ini thei denu.
Lukus nii muuxun riyung plkusan.
Ga naq mtbaso taqi muxi ka Utun.
Bukuy bungu gaga nsaan miyan phuling.
Asi ka dgiyaq egu camac.
Kndalax strengan hii de, kteetu miyan di.
Tai hari moda namu eluw mcherus de mosa namu  dgiyaq.
Theyaq miyan tgyaun slaqi nami duri.
Asi rengo. Mnosa su inu ciga?
Malu ka slluhe kari Tanah Tunux, ma kari Dame Doriq.
Kari su maanu kiya?
Spooda daha Gaya kanna ooda daha ka rudan ta cbeyo.
Nima patis nii?
Prading knuwan hari smebuc paye quri hini?
Tabu babuy, angal namu mqedin laqi namu.
Ima wada gmeyu tgebin pusu qsiay hii di?
Wada tmatak neepah na Puhuk Nawi ka tama mu.
Wada smeqic btakan qlangun na qnalang sama ka Pawan.
Ma mu so hari nyahan alang nii ha!
Yaani mquyux kiya hari di wa; nii mplabu.
Ga mnarux doriq rudan ga kii msbeyuq riyung doriq na.
Asi ka knbbungu dgiyaq baro mosa lmiqu.
Mangal aring ka Temi ma sbege na Iban.
Mnangal namu yamu di?
Ngalun miyan na laqi mseru. Ima uxe pkseyang ka so kiya peni?
Meyah namu hmuwa hini dungan?
Egu nngalan namu bolung ciga?
Cbuun ku na btunux ka Umin Pawan.
Snkuxun riyung muuyas de mimah sino ka baki mu rudan.
Wada tmabu rodux ka Cibi.
Tlusun daha dapa kanna qyqeya chedin cbeyo.
Tulus dapa ga, haun ta qdiyan sudu daya hiya.
Mkela riyung smneeru seediq wa; runge.
Kedu knmalu begu nii, ma sssuguc.
Sange tikuh han!
Maxal ba lubuy lnmuwan miyan ricah ciga; uka hei wa.
Mqaras pnttingan laqi.
Prengo ku kingal kari bnhangan mu kari rudan.
Smkuxun mlukus lukus mbbhege heya.
Pheun mu lukus pnlkusan mu, ga rutiq di.
Snkuxun ku rako mgsama ka yaku.
Kedu qaras na Dakis ga?
Cnhngiyan su hiya ka lukus su.
Ga su mtaaguh maanu?
Iya ptaaguh, thuwe hari.
Iya ptyexi laqi ga, ani naq thuwe.
Knbeyax naq meepah ma angal mqedin. 
Naaguh meyah sapah de mnalix namu muuyas.
Seediq mdrumuc ka Awi Nokan, snbbiyan meepah klaali.
Ga mosa dmayo prumu yqeyaq na Rusuq ka tama mu.
Ga kbbobo harac mkkesa ka laqi.
Paru langu na rcilung de msbobo riyung tpaun ka asuw denu.
Ma sccakus, ga namu rmicuh iyu cakus?
Ado ka ga hreyan egu qhuni cakus lmiqu kii, kiya kesun daha ckcakus.
Sncaman ku ini qemi rabi ciga.
Wada cmebu qcurux yayung dePuhuk Nawi.
Ga cbuwan papak Ubus Nabu di sa, so hari mesa pklihu bteriq na bbali.
Ma su ga scebu rodux ka halung kiya di?
Mgbhege hari lukus ta, uxe so bhege riyung.
Tongan Daya de alang nami ncbeyo.
Iya pchepi laqi rusuq nii, sai smeku.
Chepi nhari baga su, ga chrulas beyuq na di.
Cnhepan huling pngerah ga; iya ngali.
Ga na chngiyun madis dungan.
Smdangi ku Lubi Nokan mkkesa moda eluw.
Msdangi dheya ga.
Mkteru dnhekan mu sapah di.
Dhekun mu pbleyaq smmalu.
Maha bale mkteru dhekan mu betaq hiya.
Ye su pdehuk ceka na ali sapah mu?
Tai hari! Mdae namu sdheriq.
921 mrunu ciida, egu dnyagan seediq quri alang miyan.
Dmayo riyung rudan laqi ga.
Mddayo kanna alang Seediq nii.
Dnngusan su naq smmalu sapah su.
Kiya naq oda so dngusun su, iya so pquri icin.
Pndungus naq oda su.
Dngusi naq lnglungan su ka mosa su meepah.
Kiya naq ooda so dngusun su, bleyaq naq so moda, pndngusi naq lnglungan su.
Dayo hari seediq, uxe wano lmngelung nnisu.
Pddayo hari yamu mtswai namu.
Wada madis sama ma beras dheya sdayo daha seediq uka sapah.
Ga sgaliq lukus su. Ma ini siisi?
Gaga scuqi cmucac lukus su, kii ga msgaliq di.
Ma su smgaliq lukus su.
Naqah lukus su da, asi sgliqi.
Phlagun mu kiya hari laqi ga, mtilux hari na.
Mhilo ku pala bgurah.
Ita pala ga, hlagun mu.
Pheyo mu kanna hnilo namu.
Phlawi laqi ga, ga na sqada hnilo na di.
Hlawi laqi; gaga msekuy.
Hmilo ku mknedux hari wa. Msekuy!
Ga mciicin kucu su.
Mlukus ku mknedux hari saya, msekuy hari di.
Maanu daun su tnaali hii dungan. Pdehuk ta so knuwan di!
Plukus su kenu maha su mita rudan?
Ga plkusan na bubu na ka laqi ga.
Mpbbege miyan sama yami ka siyo sapah mu hii.
Mosa ku pbege hei camac baki mu.
Bnege ku na heya ka sama nii.
Seediq de seung naq mbbege ani maanu ppuqun.
Egu riyung uyas pnyasan rudan ga daha brahun smmalu dungan.
Pyasun mu dungan. Qbhangi ha.
Pyaso ta uyas Seediq, tgsaun ta laqi bobo nana.
Pyasi paru hari uyas su.
Ppyaso ta kanna laqi. Pslhai uyas Seediq.
Ga mtengi di; tnbugan mu saya ba.
Pntlusan mu dapa seediq duma napa mu.
Ptlusi dapa kanna qhuni ga.
Tmulus paye ryaka dapa ga.
Tnlusan na bubu mu huling ga dehuk hini.
Camac ka haun daha tmlenga.
Kiya naq kuxun daha de, kiya naq tlngaan daha.
Mhedu kanna qqpahun de, kii tlngaun daha.
Rudan tmgesa laqi, tlngai naq puqun namu mesa.
Kari rudan cbeyo, niqan seediq mdakil qhuni sunguc, kii kesun daha snsinguc.
Wada smtuku mapa paye na Iwan ka Watan.
Mssneeru miyan kanna ka mqedin, huwa mesa tminun miri.
Snrui ka snalu na gaga.
Kanna ani maanu snruwan daha, so ka seediq mkela smmalu.
Ga dmamac qcurux nngari sbbiyan ciga ka Robo.
Dmatun mu ido rumu ka sama qnmasan nii.
Dnmatan na deKumu ka damac nii.
Mneegu riyung so nii mrunu ka alang ta Taywang hini di.
Kgeun ku na mege yaku ka Siyac.
Nii ka knugeyan namu na mege Sapu Pawan.
Kedu kneegu ka na Ape Tado di?
Mekan namu maanu ka yamu?
Ye pnuqal boyak ka munang nii?
Maanu ba seekan namu tmaku? Mtengi mekan tmaku peni?
Kedu bale si yahan namu, mnekan nami yami di.
Asi kleeluw paru, iya oda rmaro lmiqu.
Detama na Umin Nebuq tneeluw nii sa.
Maangal su mqedin knuwan di Kuras?
Saangal na icin bteriq rodux Iyung mu ka Ukan Nape.
Yexun daha piimah sino ka Utun Walis, asi lux bsukan di.
Hbaro riyung ka seediq mnsseli hiya, asi maku myeeyux seediq mneniq hii.
Qrasi hari, kii naq oda seediq muudus.
Qrasun mu riyung ka laqi thei kari.
Qrase ta wada mangal snadu laqi mu.
Sqrase ta msterung laqi ta, maho ta tikuh han.
Kiya ka sngayan rulu ka siyo eluw ga.
Sngai tikuh han; nii tloongan daha.
Qnnaqah na laqi ga mburung riyung, ini ba thei kari rudan.
Niqan naq duma smkuxun mgmqedin ka rseno duri.
Msmqedin Ape daha ka Pawan.
Meniq rseno smqedin riyung duri.
Rngagun mu bubu mu dhenu, kari rnengo su saya; wada Hori saya.
Rnngagan mu dheya da, ga mkela di.
Niqan rengo namu asi pprengo, kiya si mgkela namu denu.
Ini huwa han, gaga ini kela na. Rngago mu.
Bleyaq lmngelung rrengo namu; iya prrudu kari namu.
Gaga daha prngagan we, mmaha sncudu knuwan ka seediq alang ta.
Lmuun na ka pila mntuting eluw ma mtara seediq pntuting pila kii.
Taqi de mqemi doriq denu.
Maanu hengac kiya? Ma sssama sknexun?
Plkusi isu lukus nii da, ini mu baka di.
Mosa metaq rudu tdiyung delaqi riso hari, gisu ka bubu tdiyung ma so utux qduriq kana ka laqi.
Rumu yqeyaq kanna hei na; ye na nsaan truco inu.
Haun namu lmamu knuwa ka brkawe namu di?
Seediq mgaya riyung ka Umin Sapu.
Naqah bale ini pgaya ka ita Seediq; ini eniq smdiyan.
Wada naq gyeun Temu ka rbuqin mneniq siyo neepah na hii di.
Nii qhuni gnyean na tama mu daka qbsuran mu.
Maanu ba sgeyu na btakan pnhmaan na ka Sapu Bagah?
Ga hmako ruru daya hii dePihu Walis.
Asi ka tkhako mosa lmamu hei doriq huling kiya.
Misan de thuda quri ddupun ta Bnuhun hii.
Ga miyuk puniq ka Watan; ye ini kbeyax puniq na.
Wada yupun bgihur da dnamux behing na Iyung Kumu.
Yupan na bino cubu kii ma; wada peruq di.
Siiyuk na hamerika laqi ka Pidu Numa, irih na so smqaras laqi.
Maha miyan kmadi qcurux yayung ka kusun.
Kadi so nii kdiyun daha qcurux ka dheya.
Kdiyan bolung na skMangis Tado ka hini.
Skadi ku na teru qcurux tnbugan na ka Siyac Dakis.
Seediq mnkari riyung ka Obing Salung.
Ga namu hmuwa ali skkari hiya dungan?
Wada piya hari knkawas na Lubi Sama di?
Mtara naq neepah na ka seediq mdrumuc, ma mnkeeman naq ka neepah na seediq mbserux.
Snkeeman meepah kesun daha Dakis Paru kii.
Kedu knkeeman di! Sao ta sapah di ho!
Kedu knkuung, saano ta mangal harung han.
Mkuung da, laxe ta hayan.
Puhuk Walis ka dmudul riso mosa phuling.
Slaqi ta peni na, ani maanu ini ta klai.
Llaqi naq nima ga trumu hhaan truco dapa hii?
Ani lqlaqi namu ini namu dheki dmanga.
Iya tgqui kari na! Qnlaqi na.
Iya hari gduru, psdiyan su qnpahan maanu ka so kiya di.
Gdrege ta ali saya ho?
Ga matis maanu ka Awe?
Asi ka mkela miri mqedin ta cbeyo ge, ptasun daha dqeras.
Cbeyo han ge, asi ka rseno mnangal tunux  pais ka ptasan daha dqeras.
Lmedax keeman ciida, ado ka mtbale ba ka idas.
Cehaq naq beyuq walu cnwaqan su.
Uxe ldaxun ledax ka quri hiya, ga qreengun qhuni.
Iya tlubuy laqi hiya, ldaxan hido ka hiya.
Labu namu maanu waso brayo kii?
Lbuun daha pala pungu ka rodux; ma psaun daha tokan rawa.
Ga lmabu maanu dheya ga ha?
Nleeluw hari meyah namu kiya di.
Kedu beyax na mntalang ka laqi na Bagah Nawi.
Seediq mbeyax riyung kari ka mqedin kiya.
Waso cruhing kuxun daha smalu behing lmiqu.
Saadux riyung yxeyux na tgebin.
Egu wahil ka qhuni quti rodux ga, kii uka riyung ka hei na.
Malu phmaun ngiro qhuni huhuc duri.
Qhuni prihuc malu slmeun qbulic halung.
Cadu de bluqun lmiqu kesun.
Mosa nami mqlmiqu migin tgibu bbrigun miyan cbeyo.
Qbilun daha sapah ka sbeyuk, ado msderux riyung.
Malu riyung hneru na ngiro qhuni suro nii, bhege ma mknedux.
Qhuni saadux ka raus, kii ngalun daha riduy ahuc, ma riduy parih.
Mangal gamin cudu mosa smcudu qcurux.
Pnrngagan daha mosa smcudu de, egu qcurux.
Egu hneru na ngiro mngaya ka qhuni dara ma, mcbici hari.
Gaga mnkala keruc ka phepah bngebung ga di, baka bale phmaun paye npalic.
Rudan qhuni na dresiq ge niqan yxeyux ma mgceyas cceka na.
Mdresiq de mttanah ma mrkerak, niqan cnebu so dresiq.
Tqilung nii ceexun daha ma, qbilun daha sapah duri.
Qmuru bngerux tunun daha qlapo rudan ta cbeyo, mangal  qmuru na saadux, sqitan daha ka rabu na.
Slmeun daha eruc sapah ka qulic nii.
Mntena hari tqilung qtaan ka qhuni trabus.
Qmuru brhengin tunun daha qlapo.
Malu tunun qyqeya sapah ka qwarux.
Kuxun daha mimah begu duri waso cuguk nii.
Paru riyung pusu na qhuni mudu alang Tongan.
Tumun ma paru kesun tlahi.
Sangas pspuun daha ka tarux hmanguc malu riyung pukun.
Kuxun riyung haan mekan qbheni ka rhenuk.
Bunga puqun nami cbeyo.
Stmuun daha ka mao ma, kuxun daha sdamac ido.
Mangal waso tamun tmamun sino cbeyo mesa.
Mhuma naq sudu tmaku rudan cbeyo.
Qtai rango nii, teta meniq kui rango.
Egu riyung pako neepah nii. 
Pnhuma su naq keguy nii?
Hai tmatak sudu neepah su han.
Bbili kanna gamin na.
Saadux yxeyux na qhuni nii.
Ga tuting kana waso na di.
Paru bale ka qhuni nii, ani kanna cida na ga qtehur di.
Malu puqun qmuru na sari wa.
Isu apa laqi nii ma, paano mu yaku ka qhuni.
Alang kiya na, kanna mmqedin ma kanna rrseno peni; uka daha mgduru alang, mosa meepah kana.
Ima theya mosa sapah na Awe, daka mosa sapah na Iyung?
Mstheya miyan mheyu yami ka Puhuk ciida.
Kedu ba kntheya ga namu niqun nii wa.
Moda eluw qtelun de, daling ba mosa Paran.
Teyan ba kndaling moda hini na.
Msdaling ba nniqan miyan supi yami ka Bakun.
Knhenu nngalan namu qcurux ciga?
Mhenu su maanu, so su ini gdema?
Chedil paanun ka paye daka trabus.
Kedu su knchedil di. Paru su di na.
Teyan knchdilan srqemu nii wa.
Clokah phlanun ka btakan daka qhuni.
Kedu knclokah de, mdengu ngiro nii.
Taxa bale ka laqi Plmukan gnxalan mu muuyas slaqi ku.  
Ga murux naq meniq sapah ka tama mu rudan.
Wada nanaq na brexun mekan ka kingal rapic.
Asi naq mangal qhuni mreemux ka eruc sapah.
Ga naq kmburux taqi so muxi ka Utun.
Mntexal ku bale mosa rmigo alang Tanah Tunux.
Maha piya qango papak dehuk hiya?
Daha ba pusu pnhmaan na tgibu tama mu.
Mndaha ku bale mosa Tayhoku nana.
Mkdaha miyan rabi mosa qmburang boyak meeyah mekan pnhmaan hii.
Pndaha ta kanna; iya angal egu.
Tdhai dmeka yamu ka pada ga denu.
Sddaha dmidil namu, iya pteeux.
Ma su wada sqitun di? Uxe pbaka qndisan na di wa.
Qmuyux riyung sa alang nii.
"Ado thbehuk meniq sapah truma hii ka dheya kii ma, asi maku huriq kana ka lukus sntrumaan daha di. 
"
Qyuxan quyux hiya, phdagi hini.
Sqquyux meepah tama bubu miyan cbeyo.
Thedu miyan blbale kanna miyan, uka nami kapa han.
Ini miyan kela mesa mquyux, maku miyan mthedu.
Kiya naq kingal rudan kii, so snlhelih.
Wada tgaaguh mquri neepah na ruru Biqir ka Losi.
Meeyah namu theyaq smmesung knii?
Mneyah su sknuwan?
Mkmeyah ku theyaq sapah su mesa Pihu.
Ga mkmangal mqedin Dakis Pawan di sa.
So hari mesa mnosa paangal laqi Sama Nape wa.
Ini tkaangal pheyun soyu nii de meru lukus.
Tai hari wa, meru ka mnarux teerang si wa.
Rreyun daha bagah ka dqeras daha.
Rreyan muwa qeyaq ka pala kii da?
Ga mreeru kambo kanna laqi mu sapah hii.
Maanu haun namu treeru langu kiya, teta namu ini kgheguh.
Rnreyan su maanu caic su nii ha?
Rrei pyawpayci han ma phei, ado so tkaangal.
Sneeru papak na Tiwas ga kmeeki namu.
Ima cmnebu rqebux bgilaq nii?
Cnbuwan na hini kingal miric ka Pihu Nara.
Mcebu su maanu isu Durah?
Cbui toma qduwan na, kika ga mu pqpahan klabuy qalux ga peni.
Pcbui Dakis ga duri wa, ado so mkela dmoi halung bobo na.
Hmuwa naq alang quri nii, mccebu klaali taan trebi.
Dduli ka laqi su ma, bleyaq tmgesa duri.
Niqan ka qatan qtapun daha qmapi qapi xiluy. Pdayo qmatan tubu na de paha qapi.
Ga su qmatan maanu? Kmkelun na qmatan qapi daha tubu peni?
Ma su ga qtapun papak rodux di? Mpkpika rodux ga di wa.
Sqatan su muwa birac laqi ka kiya di?
Wada qmapi qolic Temu daka Utun.
Ga na qpiyun qapi xiluy kanna ssiyo neepah na ka Takun, icu na eyah smeeliq pnhmaan ka runge.
Qnpiyan mu qapi btunux qtehur ngungu nii.
Durang nii ge snyukan ware, saanun daha dmurang qbheni, so ka tkurih ramang ma glaqan.
Desun ku na dmurang tkurih ssiyo neepah slaqi ku ka tama mu.
Drangun daha qnawan ka qolic weewe ma rqebux de niqan qnawan.
Yaku wada mangal icin na ma wada mu biqun Kuras ka icin na.
Mddeka hari wada ngalun na Uma Dukung.
Ma wada deka btunux nii di?
Ma wada pehing gagi ta nii di?
Ima wada mehing rusuq nii di ha?
Wada phengun na Sapu da, sara paru ga.
Pnhengan na hini liwas ka Ukan Nawi.
Wada dkaun na Pawan daka Walis ka mnsngari na.
Dkai yamu ka swai su ka kiya di.
Pdkai kesi tama su, kseengun ta na rudan denu.
Pndkaan daha hini ka camac nngalan daha.
Txali texal isu wa?
Yahi mita laqi su si bubu su.
Nii yyahan mimah qsiya boyak.
Nii ku yahan wa, kii mnarux nbuyas mu.
Mona, hai tikuh mita swai mu, so hari mesa ga mnarux.
Pnyahan ku na bubu mu meyah ku hini.
Pneeyah ku alang Gluban ka yaku ma, Umin Sapu ka ngayan mu.
Dakis, pyahi alang kusun laqi kesi tikuh sense daha.
Yami ka Qapah pyahun miyan na mhiti bale.
Ngali pnkingal han, hmuwa de ini baka.
Ngalan na ka bagah puniq ma psaun na toma qlapo, ye ado ka msekuy.
Niqan naq ppsaan daha putung qrari ma, qumi sais daha lukus ka rudan ta cbeyo.
Ngale mu hini ka laqi de, namu mosa Tayhoku kusun.
Pngali Ape ga laqi namu peni, ma pprengo naq yamu ka bbiqun namu irih na qlhangan laqi.
Ini ku riyung osa sapah pyasan yaku cbeyo wa. Pngalun ku na swai mu klaali ka bubu mu.
Mngaangal miyan naq weewa kndalax cbeyo ka Toda ma Truku.
Nngani ku tikuh qsiya mahun, nii ku mkiiyax papak.
Malu riyung ka laqi mu. Mnarux ku ciida ge nnganun ku na ido ma sama ppuqun mu.
Tbyaxi megul namu, tlhelah denu wa.
Knbyaxi blebin, uxe psetuq.
Ga scuqi mtbeyax riyung da; plaxi tikuh namu hiya.
Maanu daun su kmbobo harac baro, naqah moda eluw bale peni?
Brexi naq mekan isu blebun nii mesa tama mu.
Pnhmaan Mukan cakus kii, ga meniq Taycyu sa Mukan tncakus kiya.
Pgcaman ku tminun han, uxe mu qdeun diida tminun capang paru ga denu.
Nnciga naq psmeyah isu ka bubu su.
Kclokah hari lnglungan su; iya lngelung ani maanu.
Nncnkaxa ku naq mtara nana ma uka su meyah.
Nncuuxan ku naq mesa osa pqita mnarux ma ini su naq thei.
Paru seediq kii, kika kdhaun daha di.
Kdhai mheyan de chedil peni.
Ani naq dhdaha de mege peni.
Ma su mgDakis Pawan ini thei kari.
Qedin na skUmo Lulu ka nii.
SnDakis Pawan mqedin ga mkseyan nii sa.
Mosa smdaling Takun tloong ka mqedin kii.
Ani ba dmdamac ini daha dheki maruy.
Dmati qcurux mremun bnege na Pidu nii, malu puqul wa.
Sndamac namu bale!
Ga mgdamac isu huling nii.
Kdmatun su mu riyung si tama su rudan.
Wada na txalun bale ka riso pneyah Tayhoku ka Walis Puhuk.
Sama nsaya nii, malu nana.
Kiya su naq nnsoni tmara hini nana?
Mneniq hini soni han. Ye wada inu di peni?
Knttei rmebu dnngedang, kndudun naq malu denu.
Kntteun na mseang ka weewa na, inu naq pthei ka so kiya di.
Kntaani mekan ka iyu su, ado su so ini beyo malu.
Knttaanun na mosa cmuwaq iyu ka sama na, ma asi lux wada huqil di ka sama na kiya.
Kntaanun ku na meyah mita mmaha phuling ka Pering Mahung.
Ga naq qndhediq meepah kanna seediq, ma su tkseung mgduru hini ka isu.
Hediq hii wa; nii ini gdema seediq.
Mhhediq malu ka mtswai, ado so uka ka pkseengan namu denu.
Hdiqun ka rudan, ini hai smqeya.
Tdhediq riyung sapah na kiya, ado ka paru.
Niqan kingal kari bnhangan mu, ini phhediq ka daha miric mooda hako brexun mesa, kika mddaha tuting yayung di.
Mddaha naq klaali msnegun mosa neepah ka dheya kii.
Pkdaha miyan ali mosa smtuku Tumun Nawi.
Iya qeere qqtaan seediq.
Ga su meyah qmeere ddaan seediq da.
Naka namu hmediq rudan peni, ma yamu so tnpusu tloong hiya di!
Gyei duma tlahi siyo sapa nii da; qmeerung phdagan paye.
Iya heyu hiya wa; qreengun saku di.
Tqeerung bukuy qhuni so hiya ka heya, ma kduku kesun ku na.
Iya psai hiya btunux kii, pqeere su ddaan seediq di.
Nima keruc nii? Ma ini ekan.
Mkeruc namu maanu Mona?
Ga mosa kmeruc qhuni pthuun ka tama mu.
Kretun su qhuni nii de, maha uka hhaun ta tsaso denu.
Wada mosa pkeruc puting na iraq rqeling ka Lubi Dakis.
Nii qhuni dara knretan na tama mu rudan.
Ma su ga skeruc btakan keruc kiya di?
Tai hari wa! Kmrete su baga laqi.
Pnkretan na ising Taycyu ka rkebun na Pihu Nara wa; mkela ising hiya sa.
Mqango tudu yqeyaq so hiya ka seediq kii, ma ga tnpupu hii ka kingal quyu tkrangan.
Niqan gaya moda qmango puniq ka Plmukan.
Maha piya sese qndisan na negun kii?
Ima kmneruc qulic pnhmaan mu nii?
Bbuyu nii kkretan daha cakus cbeyo.
Hae ta thido nganguc ho? Msekuy wa.
Ga mhido paye ka bubu mu rudan.
Thdagun hido ka hiya, psai so saso na.
Phdagun daha bobo btunux paru ka pnheyan daha duma seediq. 
Ado ini thei kari ka laqi na, kika pqyuxan na quyux nganguc.
Ldaxi sapah su, hliye daha uka seediq denu.
Hiru quri hini wa, ini ku qita.
Mhiru ku bateri yaku si Tanah ga.
Malu riyung ka saya di, hmiru dengki di.
Hrui ku tikuh wa; wada tuting ruhu mu.
Iya hrui bateri kii han, hruun ta keeman.
Thhiru harung de mkkesa keeman ka rudan ta cbeyo.
Dmamux tasil tapaq mqalux rudan ta cbeyo, icu daha daun mangal bgihur paru ka dnamux.
Sbgihur ba paru de ini na baka rmehaq ka dnamux gmeya.
Sbhurun riyung sapah miyan mneniq Mhebu hii cbeyo sa.
Ma mghuda de thyaun mita ka phepah qhuni kingal lmiqu ga.
Kmhako miyan mosa dmamux repun na Yako Pingo.
Ma so hari hrenang rulu na Walis?
Mhrenang bino halung paru de, maku mesa ¡§wing~¡¨ kanna birac.
Hmrenang riyung tubu snalu na tama mu.
Ga phrenang rulu na ka weewa ga.
Ima pnghrenang otobay nii?
Ye snbgihur paru hini na, ma ka ga mcilaq kanna cdcida qhuni nii.
Iya mmhemuc so tmelung ooda naqah, niqan utux ga qmita.
Tmukuy macu cbeyo ka rudan ta, kndalax meyah Tanah Tunux de tgsaun ta daha mhuma paye di.
Maha namu krabi mosa namu Hori kusun?
Qlmiqu miyan mosa mangal qwarux.
Pnhmaan mu ckawas ka aring nii.
Paye nnckawas ge paye nbaki kesun daha, meniq ka paye bgurah we paye kira kii mesa.
Osa naq tmekan paye de uka su beras.
Ma su mbberas ani msekuy Boya?
Iya bberas Dakis, pknarux su di.
Maanu na Sapu ga ha, pbrasun na smebuc ka laqi na.
Ini naq skuxun mlukus de asi pbrasi denu wa. Teta hmuwa hii.
Pnbrasan na naq tama na; ado so ini kiicu msekuy mesa.
Seediq pqlmiqu ka Utun Sapu kii, ngalun na alang ka meniq ddupun hii.
Hnduran na detama mu ka neepah nii ma; yami ka mneyah tmabur di.
Asi gqii siyo eluw ga, kiya si leexan.
Gqii hiya ka nisu, ma gqiyun mu hini ka naku ho?
Wada gmeqi btakan kkrawan kyuri yqeyaq ka dheya.
Ma daha sgeqi ckceka eluw ka btakan nii ha?
Mntena naq hari sapah alang ka behing daha neepah rudan ta cbeyo, ani si ini daha krii ka behing truma¡C
Smkuxun pbehing tikuh ssiyo sapa ka rudan.
Asi ka malu kbhingan haun daha smmalu behing.
Kedu si snkmanan namu meepah.
Sncmanan ku daha ini ptqii rabi ciga.
Rudan naq bubu mu da. Ini riyung qita ka doriq na ma, ini qbahang kana birac na duri di.
Osa theyaq nganguc ga, snbbirac namu.
Iya hari sbbirac laqi nii, ini namu pqbahang kari.
Iya miyan sbrati wa, maha nami meepah kusun.
Ado ga sbratan deSama ga ka laqi, kii ini qtaqi.
Bserux, ani kiya si ini su dheki.
Ani ima ini skuxun seediq mbserux.
Ado ga mnarux ka seno na, kika ga psrumu ido puqun seno na.
Ini na klai mesa dheran mrumu so hiya, milo hii ma  wada skrebu rumu hii di.
Asi lux msrumu muhing na Baso, bnbeyan daha.
Asi ka knuwan prmuun su yqeyaq su di, ga paru dneeran su di wa.
Geyu kingal pusu ricah nii da. Qmeerung pphmaan sama.
Ima gneyu pusu bluqun siyo behing mu hii ha?
Wada daha gyean da pusu brkawe hiya, ga daha phmaan ocya di.
Seqic ludux na daka pusu na sibus nii.
Sqiti cida na, ado so malu phlanun.
Mseqic ku pusu btakan kii ma, ga tmrudu hii ka walu snuyuk.
Snqitan na qbsran mu kanna sekuy nii, saanun miyan qmabil kadu rodux.
Daha klegan ka sibus, sibus tanah ma sibus bhege.
Msibus riyung da, ye su wada scqiyun paha sato.
Ima mnadis sibus nii, ma ka ini ksibus.
Lbui kanna mnsngari na nii, hawan naq.
Lamu duma hei na mtanah han, ptuting di.
Lmui tikuh sburo na Bakan.
Mnlamu naq pnhmaan seediq hiya; paru ma msibus puqun kanna aring daha.
Netun su plmuun seediq de, pkseyang tama su denu wa.
Lmnamu namu sknuwan, ma ku ini kela.
Mlamu namu knuwan yamu di?
Eru lukus su rako tanah ga.
Mangal lukah stexan ka Qapah, ma paanun mu dehuk sapah na.
Paani dehuk eluw swaye hii han ma; yaku smriyux mapa denu.
Malux muwa saapa dheran ka lubuy beras kii di?
Seung qndisan na negul ga wa; teta pbaka qndisan na.
Hai tmlubuy saso ga ka laqi.
Kkesa naq kesa wa, ma kii uka papak di.
Ptkere hari nulan su, ga sllubuy quri icin.
Hai psrubu hmanguc rodux ga.
Ga namu madis lubuy psaun beras?
Ini kela tmlenga ka Dakis Pawan.
Ima tnbunga kngheti riyung nii ha?
Ma ani si tikuh bnbunga ini klai mhuma?
Egu kerung dqeras na baki mu rudan, ado naq ka rudan di.
Ma so hari sbbugan blebun qtaan?
Bege su ima wawa rodux kii, Pengan?
Mbege ku kingal babuy de su mangal mqedin si Awi.
Ini pbbege ani mmaanu duma seediq pneyah icin; ini pntena gaya ta.
Bniqan ku na uruk huling ka Takun han; wada daun mangal seediq di.
Wada bqanun seediq naq Dakis cuuxan na.
Bqani Bakan mu lukus nii si bubu na.
Kedu knbhege ka pala nii?
Hmuwa rodux nii, ma asi pccehaq berah ta.
Heya naq klaali ka pchungi qyqeya.
Iya chungi madis hndayu kusun wa.
Naka asi gyei pusu doriq huling nii da; maku ga mccida quri dnamux di.
Ima tndangi Mukan ga gnbaruy siyang Hori hii di Temu?
Kmdangi riyung yaku ka kingal seediq mneyah alang Byoricu.
Uka dngdangi seediq kii, ini naq skuxun theyaq seediq.
Sndapa dheya ga sa, kii pusu pkseengan daha.
Egu riyung qhuni dara lmiqu kii, kiya kesun daha ddara.
Ga gmdara rodux ppuqun seediq meyah theyaq ka Padan.
Ddhekun namu maanu ka ga dgiyaq baro ma uka uleeluw kiya.
Pdheki hini smeung namu, uxe hiya.
Uka ta ddhekan ka ndaan na Mona Rudo.
Pdheke ta betaq rhengu na Ukan Puhuk ka snksikan ta saya han.
Ddyagun su so knuwan ka mosa mapa paye tama su di?
Mpdayo su ima isu Pinang?
Mndungus na bale mekan daha pngerah ido.
Uxe dndungus seediq kii, mbserux ma ini keepah.
Mteeyux ku mmaha mita laqi ciida, kika ini ku oda theyaq hii di.
Ptyexun miyan na pqhedu mhuma saya kanna qulic ka Iwan.
Pntyexan maanu kiya Mona, ma kii ba uxe mpdehuk di.
Ima snugaliq lukus mu nii?
Snugliqan na bubu mu skeeman ka nii.
Ye ga mkseyang maanu peni dheya ga, maku mssgaliq lukus.
Phdagi kiya hari pnheyan ga wa. 
Mdengu ka nii da, pnhdagan mu ciga.
Hlagi pacang mknedux hari, msekuy.
Ado ka ga mnarux tama na Obing, kika hlagan na hutong paru.
Iya hilo hnlagan seediq, hae su naq peeru mmnarux.
Mkela mkkarang laqi su di Kumu?
Uka ddaan ka hiya di, pkkarang namu moda hiya.
Pnkkarang mu hini ka laqi kii, ye maanu ka hnbaluc so baga na di.
Ima naq tnkari kii ha? Kedu qnnaqah.
Wada smkeguy keguy na Iwan ka dheya.
Ga smkeguy kkeguy truma ga bubu su.
Upu daha sepac seediq ka dapa kii, kika pniicin papak kana daha.
Iya osa uciicin di wa, mmaha ta alang di.
Kseengun de gmuicin mita ka laqi ini thei nii.
Tasin dheriq ba paru kiya. Uka ddaan.
Qndheriq tikuh de malun daha posa abura.
Tdheriq klaali kingal seediq kii, ye ga meepah maanu peni.
Tai hari wa! Psdheriq namu di wa!
Nii malu sricuh dqeras sa, pkbhege dqeras mesa.
Uka ta kesun kbhege de asi kbhege ka seediq, heun naq ini pntena hei kkingal seediq.
Ma ani lnlukus ini su brgani laqi su.
Ani smsama ini daha dheki maruy.
Sndheriq su inu?
Ani kanna qndriqan miyan qmita quyu qbequq.
Heung naq mkmalu kndalax sbiciq dheya daha ga.
Kedu knmalu kingal sapah nii.
Mnarux naq maanu ka nii, pkmalu ku knuwan di?
Snqedin daha dheya ga sa, kii mkseyang.
Ani ba rabang si snmqedin tgdiyan.
Maanu ba siimah su sino Torih?
Mahe ta qsiya mtilux han ho, msekuy wa.
Imah isu begu qcurux ga di, Lawa.
Iya pmhani laqi ka begu tarux ga, hmuwa de mrkerak hnprayan daha.
Pnmahan ku na iyu kambo ka Temi, nii ku malu hari di.
Mnoda ku piimah beyuq walu na Pawan, kika nii so malu hari ka gelu mu di.
Asi naq ppiimah, iya imah na seediq.
Gisu ku mkmimah riyung begu sunguc si Tiwas.
Mniyuk rapa biciq sriso ka Pering Nape.
Yupi tikuh cubu nii wa, tthiqan laqi nii.
Khaya nbuyas na, so hari nyupan, ye mnarux maanu peni kiya.
Inu tikuh knkela na, quwaq nanaq.
Uxe mu gnkela naq yaku ka nii; tnugsaan ku na rudan.
Iya pklai seediq ha, yahun daha mangal denu.
Ye ado ka bsiyaq ba ini pqqita di, kika asi miyan lux so ini pgkela di.
Heung naq so mklkela ka bubu mu ciida.
Lawa hini Iban ga wa. Slinge mu kari.
Ga lmawa isu tama su wa, ini su kela peni?
Pnlaanan na Umin ka Bakun ga.
Mplawa namu muima meeyah smeeliq babuy kusun?
Plaani ka dangi su, aguh theyaq de smesung kesi.
Asi ka plaanun kanna dadan de mnetun ta niqan wada mgedan ka seediq tnsapah ta.
Ga naqah eluw sa, kika pkkesa ta dehuk Baysuring han ma ptaapa ta basu peyah hii di.
Mnkkesa nami texal peeyah Hori dehuk alang mesa dePuhuk Nawi.
Pkksai laqi namu wa. Hwaun mapa dungan ka rudan.
Pkksaun mu kndalax pusu hako betaq sapah hini ka laqi nii.
Kedu bale knksaan miyan meniq supi ciida.
Heung naq so mkmkela hari ka bubu na.
So smkela wa laqi nii.
Klaun su ngayan na qedin Takun?
Inu bale knklaan namu, wano ba kari uka dndungus.
Wada asi tqqaras madis wawa rodux bnege tama mu ka Robo Pihu.
Nngii rmeno hii wa; sqrasi tikuh.
Qqaras hari wa! Iya qnaqah kuxun.
Qrasan riyung tnsapah na ka Utun Tipiq.
Ini qmqemi lmngelung laqi na ka Uma.
Sncaman mita terebi demqedin sapah hii soni keeman, lux ini pqemi seediq.
Ini ku pqmii lingis laqi mu rabu keeman ciga.
Uxe su daha pqmiyun hini da, osa taqi sapah na Dakis Nawi han denu.
Sngae ta tikuh han ho, hae ta kiya hari di.
So hari mesa ga na psngaun kingal knkawas pnyasan na laqi Awe Neyung wa.
Mnsange ku mkteru ali mnarux ku hndure.
Iya osa sntuku hiya si bubu mu, ini psange pqeepah seediq mesa.
Ksange han de su mnarux, qlahang hari hei su.
Psngai texan dapa kii han Duya, ye ga mttilux.
Pnlukus na ciga lukus kiya di.
Mnlukus lukus tanah kmeeki ciga dheya.
Rraani soyu mekan su.
Rmeeru knciya duma seediq mekan hlama tnekan.
Sreeru daha soyu mekan rodux hnaguc qusiya nii.
So hari mesa ini kumax mnexan cmebu rapic ka seediq kiya.
Seeru daha dadan kana camac cbeyo.
Mrubu di! Ga mhada di!
Srbugi rodux gaga!
Ini pntena lnglungan de mqnaqah hari seediq denu.
Pnaapa ku rulu na heya.
Kedu napa su!
Yaku ppaun ku na qyqeya mosa neepah klaali. 
Tnapa ku rulu na meyah hini.
Tnpaan ku na rulu na mosa maruy sama.
Ga ini knbaka tnqiyan na ciga nana, ki ga msqene gakac dungan.
Ma su ga mbserux di, kii knteetu su msuwak.
Ma su ddulun nana ka laqi su ani paru di.
Ima wada dmeka hlama nii di?
Wada mu sdeka laqi ka hlama nii.
Pddeka ta mapa qyuqeya nii chedin.
Pddkai teru namu nii da.
Pdmatun ido mekan sama.
Dyagun daha mheyan eruc ka seediq mksmalu sapah cbeyo.
Pdyagun meepah ka seediq ini thei kari Tanah Tunux.
Nangal mu pneyah sapah hlama nii.
Witi blebun nii han, kii si ini beyo mhada.
Ga mu witun blebun ga di.
Gaga mtbeno blebun ga da, naka namu haun muuwic di.
Srbugun daha hmanguc rodux.
Snrbugan daha pure rodux nii malu puqun.
Pnsrbugan daha hmanguc buuc camac nii.
Pnsrubu na bubu mu hei camac ga.
Asi naq niqan kingan ciyuk na ma, so mddaha peni, kii kesun kseedan.
Ratu pniri kesun daha rako doriq paru.
Qnedis hari bbatun rseno cbeyo.
Gaga posa briku mqedin ga.
Daha psaun daha gidi tunux mqedin cbeyo.
Tninun na bubu mu ka ratang nii.
Tninun kanna ka ratang ma ribun cubeyo bale.
Wada kmari bunga qhuni detama mu.
Ga tnbenu ebun ceka na dheran ka deYako.
Snalu qwarux bunuh nami cbeyo.
Ye moda skripuc laqi nii ma, kika takur di.
Mkela su taapa didensya di?
Taqi diyan ka rapic, miiyo keeman ma, skadi ppuqun daha.
Wada peruq kingal gukuc na berah ka rulu na Sapu.
Iriq papak su puting negul ga.
Epux tikuh quwaq na hosu nii Puhuk, bkeyo mu.
Sepuy galiq ka icin na, ado so asi pskingan moda hini.
Sqapah rupun de puqun ka hlama nii.
Suupu nami mosa muuyas Hori slaqi miyan yami skDakis Takun.
Upu kanna seediq tnaalang kesun sapac.
Iya kaguh tunux, asi rengo de klaun su.
Asi qceli laqi  ini tehei ga.
Qecul gelu na!
Ga pqecul qhuni keruc mu di.
Smkuxun riyung qmecul laqi wa laqi ga.
Iya ngali hosu kii, heguc daha abura.
Paha hini ka paru na hari ma, posa hiya ka biciq na.
Requn ka ga quwaq su han ma, angal dungan denu.
Seediq cbeyo ge asi daha qahi papak knbegax sunguc, so kiya mahu pacang duri.
Ga su msekan maanu, sbiki?
Qcelun su mu di wa! Iya thei na.
Ani biciq wa laqi nii, mnarux qncelan na.
Ketu rupun su wa, teta mttuku hnreyan na.
Naqah sneban na pala laqi ga, kii bale mceqan gelu na di.
Tai hari huling tanah ga. Qmiyuc wa.
Tai hari tama rodux ga, gmatuk seediq wa.
Mmuli sa, iya asi rqeni si.
Iya pteeyux, mpdehuk ta de bobo mnekan.
Thuwe naq theyaq hini yamu, maha ku kraman ka yaku han.
Mkela dmoi halung kanna riso ta cbeyo.
Tara ku sapah kusun kesi Umin.
Laxi naq biciq na, asi geegi paru na.
Egu riyung laqi ga lmanguy yayung biciq hii.
Pncqeran kuna nduyun.
Mpqecul bale di wa!
Mqecul su gelu mu?
Mahi begu sama bale ga mhqeni su.
Mahun mu kiya da! Mtilux na.
Msino ku mmahun miyan smesun pnttingan na tama mu.
Pmahun mu begu sama kudung de meyah dangi mu.
scuqi egu sino mnimah na ciga di.
Mhedu ku dmngedang di, pmahi ocya dangi su.
Maha su tapa rulu?
Klai hari lnglungan na tama su.
Mgkela nami naq meniq Paran hiya.
Pgklai kana lagi ka msdadan namu.
Mgnetun miyan quyu tqbequq stexal yami ka Takun, asi miyan ilo icin ma qduriq miyan.
Mkkesa miyan mosa meepah cbeyo.
Iwan ga meniq sapah, ga qmlahang tama na mnarux.
Theya riyung kksaun kndalax alang betaq Paran.
Didil isu gnbulan qriyan nii, phelo mu yaku ka gnbulan btakan nii.
Moda quri gaga kksaan daha klaali.
Nii gmabul qyqeya ddesun na ka Robo Walis mosa ku sapah na.
Pnlawa  mu meyah mekan ido ka dheya nii.
Plwaani laqi wada hunac ga.
Saun na smterung pusu hako hii laqi na de mnalix gako.
Qhedu nisu han ma, dae ta bobo ka naku denu.
Kedu knparu kduruk na laqi ga!
Smkuxun paru ma msderux muhing kana seediq.
Paru quwaq kesun daha seediq mnquwaq riyung.
Mnarux kana nduyung mu qqeepah mu keeman.
Scuqi bsiyaq muuyas uyas ciga keeman ka Temu, kika ka ga mnarux gelu na saya di Temu.
Ptahu ta puniq di ho, msekuy kana qilu mu di.
Baka pnsaan di! Paani ahing su paga ga di.
Maxan kana wawa mu baga.
Kguhi tikuh bukuy mu.
Mnarux ku nbuyas mnekan qnsingan ciga.
Dai trima puga su duri wa, qalux denu ini su trumai.
Egu mnapa na lexi, kii ga mnarux hwinuk.
Ado qtehun, kii paru puyaq na duri.
Gaga msnalaq bteriq na riso ga.
Qtai hari! Dae su skwirix pungu su papak.
Saun daha rmiyux abura tsyusun sama trabus daha seediq alang miyan cbeyo.
Ani miyan asi srriyux mosa qmquli qcurux ge, uka ba nngalan nami.
Mrriyux ppuqun ma qyqeya rudan ta cbeyo, uxe mbbaruy pila.
Ye su maadis seediq pstuku kusun Umin?
Kesun mccebu pais nii ge, asi ka mdaadis mhuqil.
Adis isu nii da. Dsani laqi su.
Yaku madis beras ma adis timu daka ucik ka isu.
Nima daping papak nii?
Hmrinas hnyegan na tama na ka Temu Walis di.
Wada dmeur deur dhequy detama mu rudan.
Ga msngari deur su horay Robo?
Ga psaun sapah qbubun na tama mu na.
Yaani naqah hari teeran na ma baraq na, kii knteetu mseyaq.
Iya kmhemuc tmruq dheran ka seyaq su.
Gaga knteetu mseyaq bubu mu.
Niqan mnarux rkebun kndalax slaqi ka laqi mu.
Egu seediq mnaruh rumun saya.
Mngihun beyuq na truma ka pahung.
Iya hari mhemuc psturuq kesa laqi su.
Tnruqan na seediq ga nganguc ga!
Daha kanna rmune kkingal seediq.
Bbaro riyung iraq gaga nbuyas ta.
Egu klegan cubu nii wa!
Qlhangi kana laqi biciq ga. Iya pusai nganguc.
Qnlhangan na bubu mu kana laqi ga.
Niqan sama sapah su?
Nnniqan alang kanna dgiyaq nii.
Niqun mu yaku sapah su alang hayan.
Mosa miyan smeli btunux smeun nami sapah.
Sliyun mu kanna btunux nii.
Egu sneli mu btunux ga di.
Hiya ssliyan daha btunux.
Hei seediq wada mhuqil kesun ta bqerus.
Mbqerus nami riyung mheyan napa nii.
Uka ngayus ka tudu slmadac.
Ga su ptudu maanu, Tado? Mphuma su sama peni?
Ga slmeun eluw qsiya ka toma sapah na Iwan.
Ga han pdaping huling da, pnhmaan namu sama ga.
Ga skaro laqi ga, mkmangal hlama.
Mqaras ma sbrako mkkesa laqi ga.
Asi ka Skkaro mangal timu, scuqi bbaro paga ga.
Heyu hini!
Uka gakac di; kheyu han!
Ima ga mheyu gaga?
Uka atak xiluy rudan ta cbeyo. Asi daha sqiti yayu de scuqi qnedis ka snuunux daha.
Galiq maanu ga su tapun kii Bakan?
Ga matak ami qqlangun na qnalang sama ka Duya.
Wada qmalang pplaxan dapa daha deSine Labah.
Qlangun namu so knuwan ka qnalang sama  ga di?
Smerus ku gagi ka yaku ma isu serus gakac.
Sresun namu maanu ka geluq harung nii di?
Hani snresan na Obing saya bale ka handay nii.
Pqlliyun daha yayung ka qhuni mreemux ma saanun daha smbaang ssiyo alang.
Tnaalang tita, uka ta daha hhwaun.
Hwaun miicuw kaalang, asi naq kncykani hii.
Wada scqiyan psqrinuc Tanah Tunux qnlahang hini cbeyo ka rudan ta, kika spooda daha gaya ta kmciyuk de, wada ani knkana ndaan kiya di.
Uka ssresan ka patis daha dqeras rudan ta cbeyo.
Ga na qriyun nduyung na ka ngungu rapic bhege nnglan na tama na.
Mkala su strengan hii de, niqan kingal qiri paru ka mmaha so baro na.
Mosa neepah ma mosa lmiqu de, smiru slmadac kanna rseno ta ita Seediq cbeyo.
Wada huqil bubu na uruk mu nii da, ye daha wada pqdalun qolic mnekan iyu.
Uka ba wada mhuqil pnhmaan na rabu aring ka Ukan Nawi, egu bale ka ga muudus.
Kesun kndesan ta ita seediq ga muudus bobo dheran nii ge¡Auxe ita ga mgseediq nii ka mpkela sneengan kndusan na kiya.
Qita berah, iya qita uciicin.
Kgahi ka lnglungan su, iya lngelung ani maanu.
Thii hari ka kari rudan, ini qnuuqu ka kari rudan.
Slmeyun daha rudu slmadac curung nii duri.
Ngalan daha bheniq budi ka bnarah nii, ado ka mbeyax metun.
Baciq nii ge irih so sekeng seediq ta cbeyo.
Mosa mangal geluq dresiq ka seediq alang miyan ciida, ma brigun daha.
Ado ka egu qhuni baran nii ka alang Paran cbeyo, kika asi daha kesi alang Paran di.
Mdresiq ka seediq ta de, mangal waso pelux nii ka srteruc daha hei.
Kcigun namu kanna rabu dhequy nii?
Ye ado ini desi Hori na bubu na ka Temi ga, kika mkuni di.
Pgduru ta ali saya han sa, maha ta kndalax kusun denu mesa.
Sepu naq ka ali gndregan su ma ptasi hii; kii si maha su naq klaun sntkeyan su.
Iya pdregi ali ssaan sapah ptasan ka laqi, uxe pskela pnyasan daha di.
Yqeyaq nii deeran na paye dhequy ka Pawan.
Dneun namu so sknuwan; ma ku ini klkela ka yaku.
Dneeran miyan yqeyaq ruco hii ckawas, mrana phmaun deur dneeran hiya.
Deeri so nii han, ini kdakin diida de mhiti namu dmeun.
Pdili riso nii ka qyqeya su chedin, ado ta ini beyo mkkesa.
Isu ka dmnidil parih mu nii?
Dile mu yaku ka sama ma paani isu ka srqemu ga.
Dida ku so mpdidil kingal qhuni mreemux ma ini mu kmkeli.
Pgyaun daha riyung kesun mdidil nii rudan ta ita Seediq.
Ye na kndamac yaku ka Temu, kii naq qntaan ku na de, dooyung ku na baga ma tlusun ku na sapah na truma.
Bale mddoi baga mkkesa ka rudan mnsqedin Plmukan.
Ma ka uka dooyan na keruc nii, huwa kesun kmeruc di?
Mawan na Umin ka heya.
Bubu mu ka mkela hmanguc tarux; ini kkerak gelu ka seediq mnekan.
Ye su qmnita smalu rudud dhran truma ka tdiyung?
Mrkerak riyung toma qduwan mu.
Riso hari ka laqi rseno de niqan puqu gelu denu.
Iya maxi ka qsiya niqan langu.
Wada mqquri Hori hiya kanna seediq di.
Pqquri hiya hari qhuni ga; tqrengun riyung.
Smtasil ka qhuni de meyah mekan rabu tasil na ka rapic.
Wada namu prayun siyang bnari na bubu ta di?
Egu klegan kesun kdiye nii, niqan naq paru na ma, niqan naq biciq na duri.
Ga bcebac qwarux uyung hii tama mu rudan.
Ma ga spceka kanna pdahung quwaq na laqi ga.
Malu tloongun gakac snalu na qbsuran mu rseno.
Rwahun ka bais sapah dige sbgihur riyung.
Nikisun ge moda ptbekuy ware, ma ini pqqiri ka ware de tunun.
Dmoi puyan kanna ka seediq ta mosa lmiqu cbeyo.
Duma naq ge, ddaan daha kmaro eluw ooda daha ka slmadac.
Betaq daha camac ka snbrangan rudan ta cbeyo.
Ggeegun su maanu ka hei mudu nii, uxe mntena naq knpruwan na kanna peni?
Mhada hei na qhuni nii de, tuting dheran ma mstemaq, kiya kesun daha temaq.
Sudu meniq qsiya ka pgehuk nii, hmeru yqeyaq duri. 
Malu puqun ka ludux keras ma lmuan daha beluh na duri. 
Niqan naq kndalax cbeyo ka layan nii, ye daha pnesa Pmukan ho? 
Ktei ka macu pnllayan tmkuy ga da; mhada kii di.
Mita mphepah galu nii de psratuc rudan ta cbeyo.
Ye ini huwa psaun hini ka lipe nii? Kii si ini krudu qtaun nganguc nii. 
Strima daha tunux ka gamin na qmegi nii cbeyo.
Hhatang miyan mbege kingal rodux yami han ma; phlama ku mesa ka qedin mu.
Ima hnaduc sama nii bubu? Kingal rawa wa.
Klaun su ga inu eki basu mmaha Tepaq hini, Awe?
Hadan ku na dehuk so hhaan taapa rulu meyah alang ka Kuras.
Hadun saku ini di? Wada ta hrnasan sapah na Padiq mu di.
Iya mhemuc rumux sapah seediq; hliyo su daha mesa pgeeguy di.
Hadi ku tikuh pusu hako han Mahung; maha ku mtara basu mmaha Hori.
Iya uras yaku wa! Osa naq muras tama su ga.
Iya osa muras paye hii laqi nii, niqan lamuc.
Ado tmukuy macu ka rudan ta cbeyo; kika mhada macu de daun daha kmetuy denu.
Iya kati seediq mbeyax de su naq ini kbeyax wa.
Iya rading seediq wa; ini rengo ani maanu ka Piling ga.
Iya siicuw laqi Ciyun; lmingis de so snbbirac.
Ga hini pacuy su deun Rabe? Kbrexo mu tikuh han ho?
Icux ido ga di Seta. Ga mbuwa di.
So ka ludux  slmadac ma ludux puyan kesun daha hungul na.
Ini hbaluc yayu ga Kuwan? Ma prngayun laqi di.
Hatang ba bbei Tado da Watan nii, ado ka naqah naq kari na.
Awi, haduc tikuh sapah na Ukan ka laqi na nii han.
Hmile su mu naq tama su di Walis; kiya su naq bale tama su qtaun.
Hili misu naq Lubi di Bakan; mntena hnyegan namu qtaun.
Ga inu cpilan su Puhuk? Mpteetu ku buuc babuy nii.
Ceyax qhuni ga kiya hari Umin ha! Maha uka qhuni lungu ta denu.
Ye na uhir bbari qbulic Pihu ga, kii meyah smnegul smtuku pila.
Opux tikuh quri hini eruc ga Pukuh; kmkelun su?
Iya lengu quri hiya halung su Takun; niqan seediq ga meepah hii.
Rhurah qnabil su nii da; ga sburo di; ryuxi qhuni mkere hari denu.
Ma wada qepi bakic ta ga di? Ima qmnepi?
Kesun pnqiling nii ge mqedin ta ita Seediq ma, wada mosa seno so rseno Plmukan peni.
Byuhan malu tunux wa; ado so ini slhelih trima tunux denu.
Uka miyan dadal yami ka Iban Nomin; kika uxe nami tndadan.
Mneepah ku alang sriso han ma, bobo mnangal ku mqedin de kika meyah ku meepah hini.
Ini kela msekuy sriso han, ini so rudan ku saya di.
Iya pqtai qbsuran su pila kii wa! Glekun su na hiya denu.
Ima qmnuti eluw nii? Ma ani kii si naqah daha.
Ryuxi lukus su kii di Robo; ga rutiq di.
Yako, sryuxi mheyan yamu ka Mangis ga qhuni nii.
Sryuxan ku na mapa tama bubu mu mosa pqita mnarux hndure.
Mntakur su inu Pawan? Akedu bale si luqah nngalan su.
So hari mesa snrseno Obing daka Sabung sa, kika mkseyang paru hndure peni.
Uxe su mnseung ini osa gako?
Ado ta ka uka kulu huda ita cbeyo, kika rbruban daha wawa nngalan daha.
Ga smneyun patis na ka Qapah.
Niqan pila ciida ka dresiq, kika mhuma dresiq ka seediq alang ma, mangal dresiq.
Dqutan pako qwarux ka lukus na tama mu.
Mdeur su knuwan isu, Abis ?
Tiwas, snteri tikuh lukus na laqi ga kiya hari di.
Ga hmaluy pala behing qhuni hii ka Kumu.
Haluy siyo puniq lukus su Sapu, ado so ini beyo mdengu.
Mahu miyan baga yami cbeyo ma, uka baciq so ga ta dooyun saya duri.
Iwan, netun su trima papak de, ga hii qsiya dndangan mu.
Ga smino sama sapah hprayan hii ka bubu mu.
Uxe mesa ga tmquli kingal laqi mqedin Mukan deTemu di?
Aring pnhmaan na tama mu daka bubu mu ka nii.
Tanah phepah na snegin ma, bhege phepah na ka bgeyac. 
Plmuun daha qmamas ka ricah nii Plmukan, kika mnllamu naq ka ricah qnmasan daha.
Mhenuk srqiyun ka qhuni hruqu nii, kika ssquri daha taku ma icux ido. 
Ini uqi seediq ka hei gitu nii, qbeheni ka meekan. 
Mkela tmngayan ssudu ma qqhuni ka rudan ta cbeyo, kbbegax kesun daha ka nii.
Egu riyung lmukas ka siyo dgiyaq hiya, kii hhaan daha tmlenga klaali.
Kuxun mekan camac ka hei na, ngalan daha eruc ka qhuni na duri. 
Mnarux nbuyas de, mekan tikuh gamil nike de malu hari denu wa.
Qhuni saadux ka skadus nii, yahun maruy Mukan, ye daha hwaun peni.
Mao qolic kesun daha bqeruy nii duri, paru hei na, kuxun mekan qolic mesa kari daha. 
Akedu beyax halung na Takun; ini na baka pklihu qtinuh nknedux ga bbali na.
Nii ge na tama mu, gaga ka naku.
Egu riyung Mukan meyah gmabil wahin gamin na mmagun nii; ye daha hwaun ho? 
Glahang ka waso na came nii, kii kesun daha came glahang.
Pkepak lubuy na ka Iwan ma; ini na slai ka pila bnege bubu na.
Nglan daha psaun qbulic halung ka urung dapa cbeyo.
Puqun laqi ka hei tdiyuc nii de mhada ma, tngsaan ta na Tanah Tunux ka tbugan kayko ka waso na.
Qmnita ku qmada hlama pheyu sapah bgurah cbeyo, asi ka mhedu paha knuruh na ma, ini dmuxi dungan.
Nima kanna kanteng gaga phdagun ga? Ma egu nngalan na!
Qbulic rngeung nii ka spuun daha hmanguc ware, kika mbbhege ka ware denu.
Gaga mtara pusu qhuni lepix hiya ka dangi na.
Malu riyung sphuma ngiro ka qgeri nii, ani si ini eniq tqrehaq peni.
Elah! Ani kii si qqusun su.
Kuxun mekan camac ka hei na rai nii. 
Ado qhuni saadux ka baluk nii, kika ngalun daha riduy yayu. 
Ini pseru laqi dheya kii, kika ini tduwa laqi daha.
Ga mssdahar tloong ka Temi daka Robo.
Ga sdahar ahing bubu na taqi ka Tapas.
Ga mu priqun btunux tapaq toma bais ka ruhu sapah; maha su asi slai.
Saun tmrudu boyak ka kasing nii, kika ddngaun daha kayko laqi han.
Siyac, rhugi sapah denamu mosa theyaq wa.
Ma na ga rhugan repun na Tanah nii peni; trao ta hini han.
Mnoda ku sapah na Made ma, ga rmuhu sapah na.
Bleyaq mita Padan; qnquwo su mangal bruru seediq.
Iya cwqani hiya sudu namu kii wa. Msepuy oda qsiya di.
Mneetuq leban sapah kii seediq sa; uka bais ma uka bgihur sapah kiya.
Btunux paru so sapo kesun ta tasil.
Yamu etuq hini ma maha miyan metuq daya hii ka yami; iya ba srhuqi ka boyak kii.
Pgdema su mkaxa Rusuq? Hmuwa ka mosa ta hmudur tntakan mu?
Sama, mgdema su kusun de, aguh tikuh sapah mu.
Heung naq ini gdema ka laqi. Hwaun su mseyang.
Iya sgila seediq Pidu. Ga ini gdema dheya ga.
Plpaxi tikuh Batu ga qburung su kiya peni Rabe.
Lnpaxan su slmadac su nii di Ukan? Ga ini ekan wa.
Lpaxun su knuwan yayu mu nii di tama?
Btunux so nii malu ngalan lpaxan, Temu.
Tssagun ta maanu laqi nii Lubi?
Sddui saso toma qhuni ga hndayu namu; kii si tssagan.
Sdduyun daha ssiyo rqeda baro ka wawa nngari pnuqal daha seediq ta cbeyo.
Ye hmnuwa naq seediq ta cbeyo; nii duduy biqir daha nduyng duma naq mesa.
Rtretun ucik qapan malu snkwirix papak.
Umin, nii scuqi mremur riyung ka begu sama hnprayan su; asi ka psaan tikuh qsiya.
Gaya ta mphtukuy macu ka Smratuc nii.
Pkdengu knuwan ka lukus gaga di?
Ga pqqiri ware su ga di Padiq, bleyaq smnetun han.
Ssiyun daha sisi ka sino, ma qpeun daha.
Umin, ga daha smmaxal pusu mekuy sama ka dheya ga.
Ngangah ka heya.
Rtreti tikuh qilu mu Lubi, mnarux wa.
Maha nami mapa qhuni ka yami ma; osa bubul qsiya ka yamu.
Dkaan daha, sugun pnkingan kana seediq.
Wada ptekan paye sapah na Siyac ka tama mu; niqan tekan paye ka Siyac.
Miicuw mnkuung keeman ka laqi na Takun.
Laxi pinang na kiya; asi geegi paru na.
Meyah ku mrebu kusun ka yaku da.
Ririh mu so tama ka Awi Dakis, anu ka swai rseno na tama mu ka heya.
Baki daka pai mu, qnpahan baro kii saan daha.
Wada namu cmebu rapic ciida di, Umin?
Ga mheyu cceka na tama bubu na ka Iwan.
Bsaniq ka mrriyux mlukus lukus taxa ka mshlmadan.
Ye kiya di? Ttingun mu di wa; tai hari baga namu wa.
Ga ttingan baga Ukan di sa, heya naq tmnuting; so hari mesa ga tmuting xiluy eruc sapah na.
Iya phlingi rodux huling kii; uxe na pniqun rodux namu sapah denu wa.
Wada qmulah sudu pusu paye mdengu ka debubu mu rudan.
Mkela su tmubu wau isu Dais?
Asi ka niqan dapa tmabul ta yqeyaq cbeyo.
Mklmelux naq paru hnugetan daha qrengun puniq pnthuwan daha ka mqedin alang Puuma nii mesa.
Mnekan ku ido di.
Iya tretun seediq Dakis; hmuwa de tgdiyan bale ka seediq?
Ado ka niqan pila iyu kosuy cbeyo, kika mhuma kosuy kanna seediq alang miyan ciida.
Rwahi tikuh bais ga Masing, uka bgihur.
Phengi naq trebi ga kiya hari denu; maha ku kraman taqi ka yaku di.
Trmaun mu hei qsiya nii; iya qdaani.
Skkuung miyan mkkesa ka meyah di; ini nami adis hiru han.
Chedil qhuni kii; asi ka ktruun mheyan.
Peeyah miyan alang Gluban mkkesa mosa gako Nakahara cbeyo.
Mnoda ku sbukuy namu ka yaka di, kika ini ta pgnetun.
Saya ge mprengo ku tikuh gaya ta tmngayan so lqlaqi ta han; ani mu naq ini qlengi so smneeru ge, ini huwa de klaun namu ka duma.
Ita Seediq na, netun niqan ka seediq tnsapah ta so tnraqin tntingan daha ma, seediq tnsapah ta wada so ini beyo mgedang peni, ini daha ltudi tmngayan laqi daha ka ngyan na kiya denu.
Klaun namu hmuwa mesa psisin ka rudan ta cbeyo?
Ga daha splawa ka tama mu, wada sapah na Awi Tado.
Ciida, egu riyung ka so ppai ma bkbaki rudan mneniq alang miyan hiya, dheya nii we to niqan patis dqeras.
Ado ku ka laqi ciida nana, ini mu kklai so lmngelung ka kari ga kuna stgesa hii ka pai rudan kiya; ani naq so kiya ge ini mu ba chungii ka gaya kesun matis dqeras ka yami Seediq.
Ani naq uxe qmnita rudan miyan niqan patis dqeras ka laqi na laqi miyan beyo dige, ini huwa de klaun daha tikuh gaya nrudan miyan cbeyo, so nii ka smdehu kari yaku ka rdrudan tngesa kari yaku.
Egu bale ka rdrudan ta niqan patis dqeras alang Gluban hii slaqi ku han; uka ba ka ga mtngari hii saya di.
Yaani uxe wano rima alang snpegan miyan ka mneniq hi cbeyo; ini naq bleyaq so mneeru laqi ka rudan ta, ma ga miyan ini klai ka duma di.
Mesa ka rudan ta, knkingal nsaan daha theruy we, asi ka psbarah kmbgurah qqpahan daha dungan ka rudan ta cbeyo mesa.
Gisu nami so smmalu quri pdaun patis kana ka ndaan rudan cbeyo nii. Ado so ini chngiyun kanna lqlaqi nami.
Pgyaun daha quri so nii.
Mnusa su qmita smratuc ciga isu?
Ma wano ba baki rudan daka pai rudan ka niqan patis dqeras. Ye ta daha pptasun dqeras de ta rudan beyo ho? Mesa ku naq lmngelung.
Tanah Tunux snkuxun mekan girin.
Niqan rako mbhege daka mgqalux ka hei na quyu mlehe.
Kanna cmcamac lmiqu peni na, sume ka kuxun mu riyung yaku.
Ini ku osa qmita mehu yaku.
Wada sgeeru alang icin ka Maya Puhuk di .
Snalu daha qhuni ka tatuk nii; malu riyung bhangun tnatuk na.
Mkela su tmubu tubu ququ?
Mkela ku tmubu tubu bubu mu.
Niqan sisi su sino Pawan? Sao ta smisi tikuh ka qnepu mu han.
Smkuxun riyung madis yayu mosa neepah ka tama mu.
Qaro hari laqi nii! Ini namu pqbahang kari.
Pledax harung ka bubu mu, tloong ma tminun dungan; tminun betaq ceka rabi duma naq.
Niqan naq ssepu daha qmnuqah ka rudan ta cbeyo; kklaan daha mesa ye knhenu ka wada qnqihun di; sepac pnungu de kingan khekus kesun daha.


Pnharac na Plmukan ka harac yqeyaq na Takun.
Scuqi paru ka lukus bnrigan ku na bubu mu, kii ini mu plkusi.
Paye nbaki kesun ta ka paye mnsngari ckawas.
Nncbeyo su naq rmengo na ma, uka ka ndaan su.
Msbaki Tado Walis daka Iyung Nobing.
Tngiyo so bbaki kana ndesan daha prigo Tepaq.
Mgbaki na naq qtaan ka dqeras na Pihu Bakan.
Mpbaki mu ka UkanTanah, maangan weewa na ka riso mu.
Kbbungu miyan mkkesa; ma uka cmcamac lmiqu kii.
Ido ncnkaxa kii wa, iya puqi.
Wada dmatan deBakan mu damac kii ciga di.
Dmtani mekan namu ido ka qcurux mremun nii.
Wada daha dmtanun ciga ka rapi dnngeyan di.
Te! Ga mdamac isu ka Rabang nii.
Deerun daha kssiyo tudu yqeyaq ka sari.
Asi ka qdgiyaq smdurak camac de mosa phuling.
Dili isu ka sama ga, maapa ku laqi ka yaku.
Dilun na ka laqi na ma haun na ptaqi qlapo.
So hari dndilan utux qndriqan daha.
Ga su pdoyun ima ruhu su rulu?
Mdudul ku kingal dapa tanah dungan si Baso Nawi.
Tspani maasuw ka siyang nii Puhuk; angal isu ka kingal.
Smkuxun mekan hei ramang ka Awi ga.
Uka riyung hei na ka braqu.
Moda miyan mekan rodux Puqan Rodux hiya han ma, kika mosa miyan denu.
Ttrui maasuw namu da; namu teru ka kiya di.
Iya gtange rudan Dakis. Knbeyax naq meepah isu duri.
Mneyax ku alang Tongan ka yaku.
Mneyah alang Tllayan Sipo ka tama mu.
Ga Pawan Bungu hii gokosyo (¤é) nami saya.
Mbeyax miiyo keeman ka skTanah; heya tikuh gtngayung miyan de mosa mcebu rapic cbeyo.
Egu yqeyaq Breenux Paran hiya cbeyo.
Htii bubu su laqi su han Watan; hao ta mapa tikuh paye mu han.
Meyah knpriyux qyqeya Sloyan Lukus hini ka seediq.
Ddupun na tama mu ka Ruru Tanah Ngucun.
Ga pheyu sapah paru ka deTemu Bae sa, glahang kanna ttqiyan na sapah kiya mesa.
So ka bobo snqsiya paru peni, mosa skadi ruting qhuni ssiyo yayung kanna ka seediq alang.
Ga na sgutu neepah na qhuni ka Umin, bsiyaq naq de, ga mdengu di ma mqrehaq di.
Hmnuwa kucu su Abis? Ma ga mhuriq.
Huriq ka kiya; iya pgmaxi daka mdengu na nii.
Geegi mdengu na; iya ngali ka ini kdengu na nana.
Maanu haun na mkaro dnamux baro laqi ga ha?
Iya kkaro harac kesa laqi ga Subung; hmuwa de mtuting?
Iya kkucu Ape; maha ta yqeyaq wa.
Bale kmkucu bgurah ka Tihung; ini kela mesa mmaha miyan tmremux qcurux yayung biciq.
Ga siyo ba eluw qsiya ka sapah na Iban Newan.
Ma mesa so hari ga msskuxun Umin daka Awe; bnbahang su kari daha so nii?
Qahun dheran kii wa; uxe pkmalu phmaun ani maanu.
Mdheran rako na quyu kii; ye quyu maanu peni.
Psaun daha muxi ceka dheran ka liwas rudan ta cbeyo.
Ga yayung Mhebu hii kingal tgelaq paru; malu ba qtaan.
Ima gnbeling qnabin nii ha?
Tado qneepah neepah ga na qpahun Awi ga saya.
Muupu kingal dapa seediq ta pyqeyaq cuuxan, kika sryuxun daha dmudul.
Seediq qmeepah klaali ka Dakis Pihu, ini seeliq ali.
"So ba sntali, asi maku mesa pos pos lhebun mu. 

"
Awe, ga mu haun phanguc Bakan ka lexi ndesan tama ta.
Malu riyung laqi ga, mseesu ma thei kari.
Tai hari! Iya prmari, teta su ini takun hiya.
Mmari riyung laqi nii, ini bale tloong.
Mdurun ku maha pkmalu hei su.
Saruk uban na boyak ga han, byakun daha kiya hari di.
Mmeeyah miyan mesa laqi mu, tara ta tikuh han.
Skuun daha paga kana qyqeya cbeyo; anu uka hayrazu han.
Pniqun daha sapah cceka rqeda cbeyo.
Ndheya naq ka huling bale ga, uxe daha pnesa seediq.
Niqan ta naq Gaya ta ka ita Seediq, ini pntena Plmukan.
Asi naq kawing moda tmaatak neepah cbeyo.
Wada mqnuuqu nudaan na heya da.
Sai piiyuk tama su cubu su kii; ini ku kela miyuk ka yaku.
Pnyupan mu Duya ga ka cubu mu nii; ini beyo   miyuk heya.
pntasan de, ini tai mkkerung dqeras rudan denu mesa.
Tabul isu yqeyaq mu di Kuras; nii ku mnarux.
Dsdesi ba laqi nii Pawan ha; iya plaxi wa; ini kela rmigo alang Taycyu ka heya.
Smalu mesa mbtunux ka pntasan dqeras nii.
Meniq kesun rmibaq kari, niqan naq imi kanna kari daha kiya.
Smseman daha ali kmetuy macu cbeyo seediq alang.
Iya hari rngagi ka Lubi ga; psbeyuq heya kiya hari denu wa.
Asi naq pntnaun mege kkkingal seediq.
Lmlamu naq rulu qntaan miyan mosa Tayhoku hndure.
Barah su mgduru ali saya Umin? 
Haun namu hmudur knuwan tntakan namu di, Walis?
Heyung ta naq gluwan kana ka laqi.
Mggaalu kanna seediq meniq alang cbeyo.
Mpgaalu kana seediq mnosa sluhe nudaan snlhayan.
Gmaalu riyung seediq lnglungan na. 
Uka hini tama su glui kana suwai su.
Kcugun saku? Kedu su qnbsiyaq ini eyah sapah mu di.
Sresi beyuq su doriq han.
Aka su pdesun pila laqi su ga mnarux.
Pnsperuq ta Pusu Qhuni ka ita Seediq.
Trqilan daha ka seediq ini psuupu lnglungan.
Ga mosa qmulah speriq pusu bluqun detama mu.
Wada sliqan Dakis pila bnege su di.
Knacuy daha qhuni mhenuk ka taku iimah daha begu rudan ta cbeyo.
"Ini kchedil ka habik snalu na Umin ga, anu ka uxe na snalu xiluy.
xiluy."
Nii mppai su Paras; yahi mita tikuh han.
Mnita ta halung tpetak ndesan Tanah Tunux ka ita Seediq.
Qhuni bnarah slmeun daha bheniq budi, ado mbeyax riyung metur.
Ngalun mu yaku ka qumi nii di wa.
Qedin mu ka Lubi gaga.
Ruku ge tunux eyu rseno ka kiya.
Kekong knuwan weewa na Padiq si, Mahung?
Ga msbleyaq ka heya saya di, malu nsaan na seno.
Meyah su theyaq smesung kngkawas bgurah nii?
Sntheya na cmebu rapic nii ka Puhuk; ye mduwa naq halung na.
Ado ka saadux ka dheran na alang miyan, kii kesun daha alang Quduh.
Sai tnlubuy saso ka laqi ga Pucaq; thdagan hido hiya.
Uka naq doku duma ka quyu duri, so ka quyu qpatun peni.
Egu riyung rmala ka siyo yayung ga.
Ga meniq nalaq ludux mu hema.
Ncgilun daha cmuwaq qsiya dapa de, mtilux tmabul yqeyaq.
Rasan mu bale mapa mosa neepah cbeyo ka Ukan nii, chedil paanun.
Yaku ka pdoyan laqi ma; wada naq theyaq ka dheya.
Kedu qnrqeling qtaan ka nduyung na.
Tnkari Plmukan mesa niqan kingal so gnreman waso piyuc de, mmaha niqan kingal bgihur paru ka knkawas nii mesa.
Kesun ku na bubu mu: "Bleyaq mbahang kari rudan mesa."
Ga maruy rabu bluqun ka Tama mu, haun mu mhuma neepah mesa.
Ini suupu pure mekan ka Plmukan, asi naq ppkeekan hndayu daha.
Pnqdalan su ngiyo daka huling nii di Habo?
Pnreqan na Pukuh ka rusuq ga; snrhuqan na dmoi.
Wada miyan na psugan pnteru rabu pusu mudu kanna nami ka tama na Losi.
Ima pnosa hini lukus mu ha?
Ini kela maanu kesun undo ka seediq ta cbeyo.
Ptlami laqi ga Wenang; teta daha ima si mbeyax ba tmalang.
Tpaun su muwa rulu laqi kii di Boya? Ma ka pqnaqah di.
Hmuwa naq huling uka gaya nii, naka mosa mssayuk icin.
Niqan utaq ka rseno ma; niqan hulaq ka mqedin.
Nii ku mutaq mnekan rumun meluq boyak ciga wa; so klaun rkebun mu naq naqah peni.
Seediq mnpahung Mona Rudo mesa rudan alang miyan Gluban.
Paye kira kesun ta ka paye hani snbetan hndure ka ita.
Nlleeluw hari tmatak namu wa; uxe ta pqhedu ali saya dungan denu.
Nhari hari gmabul namu kesa dheya ga Pering; maha ta di.
Ido mrumu ka gaga; nii ka ido mquduh.
So hari uka hii dePadiq ga wa; ma ka ga traguh sapah daha?
Blequn rmengo ka laqi; muman ini thei de kntteun ta mseyan.
Mnteru miyan msuupu mosa phuling Cbahu yami ka Takun.
Nii ku hmuwa ha? Gisu ku mkmekan riyung bluqun.
Mkmosa ku sapah na tama mu rudan kusun, anu ka bsiyaq ku hari ini osa hii di.
Gaga ka qsiya tleetu ma; qsiya mtilux ka nii.
Mhhediq ka mtswai ge kii si malu; uxe ka ali mqqeere di.
Haun daha krebu yqeyaq qalux ka ware bhege de, kika mgqalux ka ware denu.
Muhir ba meyah smrai kingal uruk ta hini ka Roro, kika wada mu sbege hii ka kingal di.
Iya sai meruq siyo tudu yqeyaq ka rusuq iyu kii; ddaun tdiyan seediq di.
Lhugi tikuh qumi mu nii Sabung; ini qita doriq mu.
Ga su lmihu maanu Awe? Tae ta wa.
Lhugun miyan brhengin qcurux de mosa nami plaling.
Gaya ta ita Seediq ka maasuw lnihu nii, irih so pgkela dadan mesa maangal mqedin ka riso mu  ma, mmaha seno ka weewa mu peni.
Mkkseyang klaali msqedin kii; ye naq maanu ka ga daha pkseengan.
"Tuc! Tuc! Aguh hini ! 

"
Mtteru miyan mssnegun mosa paha tlenga klaai, yaku, Tone ma Bagah.
Puqe ta ido han ho; ceka na ali di wa.
Siling yaku de namu ini kela. Iya qsiqa.
Ma ini qhuqil diida ani cwaqan iyu sudu nii ha?
Ini tukuy riyung macu ka seediq saya di; ye ka ado ga mtluhe eekan daha peya di peni.
Ga miyan mhuma srqemu saya ka yami.
Asi ta ka pniqun qcahur ta ka Tama Baro.
Iya scuqii paha timu; maha mremun riyung denu.
Ye mkela ba gmatuk qhuni ma, migin kui ppuqun na ka pgatuk ni?
Skiya keeman mosa migin ppuqun daha ka plale karic.
Ngihun ba maanu ucik nii tama; ma uka ppqan.
Ye qbheni stmaan ba qmita Seediq ka sisin?
Ucik maanu nii Kuras? Kedu bale knngihun.
Ga mosa paalix pplaxan dapa Pradu hii ka Pawan.
Ptahu ta puniq ho? Msekuy wa.
Mmaanu sisu saya? Wada mhedu meepah ka kana seediq di.
Wada buun bruwa da qgeri paru mneniq siyo eluw ga.
Tanah hei na rhenuk de malu puqun di; mhada ka kiya di.
Qburang hiya yamu ma pqburang ku hini ka yaku. Iya ba rhuqi qmeraq rodux ga.
Ceyax daha qhuni ka puru.
Ngalan daha pedu rana puniq ka pedu nii, mangal uban na so wata.
Dudul naq dapa su Walis! Iya pduli seediq.
Ini rahuq mcebu camac ka Baso Numa.
Tutuy di Dakis; kedu ba si ttqiyun su.
Bleyaq hari kari su Abis; tgquun daha mbahang denu.
Qbahang laqi nii, iya osa lmanguy yayung si sense namu.
Hwaun su beebu laqi? Ini kela ani maanu ka heya nana.
Ini kmekul mapa kingal rubuy paye ka Temu nana.
Iya hari rengo nmqedin berah ane, smgaya so kiya.
Ima mesa gyei btakan nii?
Gbuli ka ddesun su han, chngiyun su kiya hari di.
Ma nii ka gnbulan na peni, asi ka wada inu di laqi nii?
Ye ta gbulun kanna ka biciq na nii duri?
Gnabul namu yamu di? maha ta di wa¡I
Mgabul maanu dheya ga? Ma ka ga madis lubuy?
Pgbuli laqi ga wa! Ini beyo baga laqi.
Mkela maanu kari ka rodux kesun su gtuki di.
Ini gatuk ka qcurux ssaan plaling hii, ye hani tnbugan na tnqcurux.
Iya sdlingi tama ququq kii, gtukun su na denu.
Gaga ayu tgrahuc ga ka gbulan nami qsiya.
Gtukan ku na papak ka bibi naqah nii.
Gntukan maanu dqeras su kii Basi?
Iya osa kadu rodux hii wa, mmaha su pgatuk bubu rodux hii di.
Wada  hmeguc sunguc na Rusuq ka bubu mu.
Asi hgeti quwaq mekan su luqi na buuc truma.
Hgetun ta maanu abura nii di ha?
Osa pheguc dara sa, kensa namu na mnarux mesa.
Uxe nii naq sama qnmasan nhndure dungan.
Ma wada mhuqil dungan ka rabu gnhigan mu nii.
Mnhuqil sknuwan wawa rodux nii?
Iya pnhqili beru boyak kii, qquwe ta tmabu.
Iya si haya dmoi su uruk kii, ma su hnqilun di.
Ado nhqilan skPawan Dakis ka hiqun nii, kii kesun daha hiqun Pawan.
Kii naq qtaan nami quyu, wada milo so hiya ka heya ma, milo ku so hini ka yaku.
Tai hari laqi ga, miilo harac di.
Gaga pseung nlawan daha delaqi ga.
Iya riqi laqi kii wa¡Fplngisun su di.
Ga su riqun papak mu da; tutuy han.
Ga na riqan btunux bhege ka na heya.
Ani knkana tnuglayan daha ciida, mqqada so hiya ma, mriiriq so hini.
Qada ta inu ka rusuq nii di?
Seku isu ruhu nii Rabe, cmhungi ku hari wa.
Iya taus baga su, uxe daha naq qtaun.
Ma ini eniq setuq negul nii ha?
Kugus tikuh paye ga phdagan nganguc ga Temi.
Ga mumul maanu quwaq laqi nii?
Ga mari kingal rulu bgurah tama su dungan sa.
So hari rengac pada ga mu bhangun hiya wa.
Ini raguh so nii nana; asi ka diyan hari tutuy ka  Mukan.
Wada gedang inu di ka ruhu naqah kii?
Ini ruhu sapah seediq cbeyo, ado ka ini mkmhemuc remux sapah daha ka seediq cbeyo.
Posa hiya ka namu ma, paha nami hini ka yami.
Iya mhemuc tgdiyan laqi seediq, naqah so kiya.
Ima ga smaruk rodux kii, ma asi dehuk hini hengak na.
Mkela namu muyak babuy riso nii?
Buyak yamu ka kingal babuy gaga di ha!
Asuw su ima kana hlama kii, Iwan?
Hanguc sama ga peni, maanu dmatun namu denu.
Gemuk ido ga, saun rngedi di.
Kedu icuw su huling. Ini qiyuc huling mu nii.
Kndalax miyan alang mkkesa betaq Pico hii mosa miyan Hori cbeyo.
Riyux texan bunuh su kii Lulung, ma kii ba uka bbrigan di.
Ga mosa tmbalung inu bubu ta rodux nii ha?
Wada meepah inu tama su?
Ga namu migin maanu?
Dakil qhuni baro de su na sdrapun huling.
Pberih ku taapa rulu ka yaku, kii so moda tqhiqun ka rulu de mtgiya tunux mu denu.
Naqah daha riyung tquti berah seediq ka rudan ta.
Kbunuh mosa su ngerac, paru riyung hido saya.
Geeluk naq nhari isu duri; uxe su maangal di.
Heya kraman mkela na.
Wada plaale mkesa hunac hi ka bubu mu.
Slaale mkela heya!
Yaku mnlaale na!
Laqi na Pawan ga mgeela tmalang ga.
Gluun ta kanna ka laqi.
Scuqi daha sgaalu laqi ga, kii ini thei rngagun.
So sgluun laqi ga, uka tama bubu.
Desi kanna lukus su, pheyun mu.
Dsani dheya kanna nngari na da!
Deso mu parih nii han.
Ye su dsanun hlama laqi na?
Kedu bale qrengul puniq ga.
Tgsai nhari hari kari Seediq ka laqi nii.
Tgsaun mu kari su de paru ka laqi nii.
Bleyaq tmgesa kari Seediq laqi ta.
Bleqi qmeya lukus su!
Mbleyaq smnegun Gaya Seediq kndesan su.
Blequn mu smnetun klaali patis mu.
Smuxun riyung mekan mao ka sktama mu.
Maha ku smtuku neepah su.
Mnosa ku smbarux neepah na.
Pheli isu qhuni ga, adis sapah.
Phelo ta qhuni nii!
Phlani qhuni nii, desi sapah.
Malu phlanun qhuni nii, slokah di.
Phlane ta qhuni nii.
Mpheyan ku qyqeya nii.
Wada gerung riduy na ahuc mu urung di.
Ga stama ludux qhuni baro ka kingal tekung.
Eluk tikuh bais ga Pihu, msekuy wa.
Sae ta smdurak wawa na braqu ga; ini kbeyax skiya nana.
Ani naq so kenu ndaan su, iya ba geeguy nseediq.
Gsegus tikuh girang bukuy su birac.
Bekuy tikuh snuunux mu nii, mrrudu.
Iya gao. Mntena kana.
Alix texan isu kusun han, ani naq yami Bakan mosa hayan.
Iya hari ksuwak, sntqeran su naq seediq.
Qleqah hini papak su, sdheriq hari wa.
Iya tapaq birac laqi, hmuwa de mrbuni.
Sebuc tikuh laqi ga hayan Pawan; ini thei ani ttikuh.
Thmuku moda su hiya, dao ptebuk hii tunux su.
Qeya mu hini naku, qyaanun su inu ka nisu?
Gabil sudu pusu na mudu ga, ma uxe pkdakil di.
Tbyaxi blebin negun nii wa, teta mkere bnkeyan daha.
Mmaha kusun gako ka Temi di; haun mu paadis heya ka lukus misan na Awe mu.
Iya tgesa seediq, ini huwa de mkela su.
Iya pneeru seediq ha, wano isu ga mu prnuun wa.
Iya seeliq ppuqun. Ini barah meniq ka ppuqun.
Teetu puru ka buuc na, uxe pkmekun slmadac kii.
Phdagi lukus kesa Iwan ga.
Keso ta mhuma paye nii.
Ga ngapan yayu su kii. Lepax han.
Kesi! Tmulus qhuni nii.
Kesun smalu gakac nii.
Kdhaye ta mheyan qhuni nii!
Wada mu chngiyan taapa rulu lukus mu di.
Tena khaya knparu laqi na saya di.
Keeki ta keeki na Tiwas Pawan, so nii kmeeki heya wa.
Barux nami ini dngai, kndalax slaqi wada miyan blequn dmanga.
Qtehun duma ngungu qoric.
Lgelu qhuni kiya wa, teta su kmkelun.
Rupun berah de lulung kesun.
Rupun siyo lulung de waqic kesun.
Rqeraq btakan kii, ga qmeerung oda.
Kadang rupun ka mpsekan mekan puqun.
Tqwilaq ku doriq ma spaux ku di.
Iya qeerung hiya wa, ini tai.
Pheyal isu qhuni ma, yaku ka maapa laqi.
Huwa kesun rmaguh ruhu nii ha?
So nii kini ho?
Thei riyung kari tama laqi ga.
Thiyun na ba bale ka kari na rudan na.
Wada na tnhiyan riyung kari na tama na cbeyo.
Knbeyax sluhe, maha su na hrnasun Iwan di.
Mhemuc posa hiya dnoi su kiya han!
Ini kmhemuc mimah sino riso cbeyo.
Ma su ini durun han, naka su krngiyan.
Druni tama mu, pdesi ku pila kesa.
Dmurun seediq laqi mu, "pdesi ku pila si."
Wada mu sdurun tama mu maha mneru kari.
Dnurun ku daha meyah mimah sino rai.
Muima namu mnosa Hori?
Tnggo berih nmahang na sino kanna qlapo ga.
Akedu knhbragan seediq ga msseli berah sapah ptasan ga?
Ceecu su naq bale!
Knceecu ku ini skesik ma rutiq sapah na .
Mkela riyung mberiq ka seediq ga.
Niqan putung su?
Mkela su mutung puniq?
Ptungi puniq ga, msekuy.
Pntungan na ima puniq ga sqama ga.
Baka da! Ga stenge di!
Ga ku mqbahang kari daha.
Ani kanna kuni na riso kiya, ani asi psrui tama na ge ini thei.
Dooi tikuh han!
Saadux bbilun duma gamin sudu.
Kari na, psaadux lnglungan nami.
Spegi piya kanna seediq meyah hini.
Ga su smepu maanu?
Khaya knparu nngalan mu qcurux.
Kesun mqedil Puuma nii peni na, uxe boyak ma uxe rqenux ka hhaun daha phuling; haanun daha phuling rseno!
Gaga mu desun duma ma gaga sapah duma.
Ga su tngesa laqi tminun?
Qbhangi wa! Ye uyas pada ka nii?
Tnugsaan na bubu na tminun miri ka heya.
Uka ta bbrahan kesun kuudus ka seediq wada mgedang.
Pkuudus ku naq, ani naq huwa mesa knnaqah ka ndaan mu.
Asi naq gmao malu na sbege seediq.
Seli hini kanna buuc, haan mu tmabu huling mu.
Slii hini kanna nnapa namu bunga.
Psseli ta hini kanna han, ma psuupu ta mosa.
Haun nami na ptaapa dapa slaqi nami tama mu; ini miyan kbeyax mkkesa ciida.
Ga takun dungan ma mangal luqah; ado ini kbeyax mkkesa.
Lutuc na Sine kana ka Walis Mona ma, Tado Walis daka Dakis Duya.
Ani naq knhenu ka dheran ta muudus han ge, uxe ta desun mhuqin.
Tninun nuqah kana lukus cbeyo.
Mnuqah riyung mqedin cbeyo.
Asi naq tnsapah ka rmengo de ini ptpuqu seediq.
Setuq hengak de mhuqil seediq denu.
Mkela su mgcebu halung, Dakis? Hmuwa ka budi?
Egu wada seno Telu ka weewa Seediq.
Knguun daha posa theyaq laqi daha cbeyo.
Ini telung mudu ma pixin de mosa tmlenga cbeyo.
Skenux de sburo camac.
Ini nugehi mosa mita ka tlenga rbagan de, tena buro camac denu.
Dadal mu ka bubu su, kika heung ta nag maha msdadal.
Ani oda mmaanu we mddayo kana ka msdadal cbeyo. 
Maha su dmayo meepah duri?
So laqi ini thei kari rudan, maha naq so kiya rudan duri, uxe thiyun laqi.
Ini ksaadux ka dheran bnaquy.
Anaq dehuk saya, maasuw nami siyang msterung laqi nana.
Misan de msiyang hari camac lmiqu.
Msekuy misan cbeyo, uka lukus duri.
Rbagan de mosa nami lmanguy yayung kanna miyan.
Duma seediq we meniq sapah snalu btakan.
Chedil paanun lexi wa!
Qeraq, wada moda berah su qbheni ga.
Ini ku tinun keeman saya di, ini ku qita keeman.
Malu ka sluhe tminun bale, ado so psltudun lqlqai ta bobo.
Pnsperuq Pusu Qhuni ga dgiyaq Bnuhun hii pusu ba rudan ta ita Seediq sa.
Robo, aguh di si bubu su.
Snegun ku tama mu mosa lmiqu.
Ani kdere daun na mdakil ka miric lmiqu.
Kedu seyang na tama su rudan.
Wada inu dheya nii? Ma uka sseediq sapah daha.
Bale tsrusuq kanna daha mbahang mesa wada mgedang ka tama daha rudan.
Tloong tikuh han; maha namu naq mteeyux inu?
Wada mu sterung eluw swaye daya hii tama su.
Kiya na dheya kii; snddiyan taqi.
Ga pure bunga ka Aking Durah.
Mtilux riyung karac nii; ani tloong we tmmering nana.
Iya tlibu hini; qmeerung namu ddaun seediq.
Mbahang qqugu rodux tutuy rudan ta cbeyo.
Asi miyan srebu nganguc yami cbeyo; uka sapah ssbregan ciida han.
Ini quti huling nii desun mu ngerac soni; ye ado ka uka ba pnuqan na.
Ga rmehaq rehaq qhuni ka Kura Nape.
Rehaq lukus su sa, mqita luqah su ka ising.
Wada smawiq sibus debubu mu.
Sawiq duma waso na Durah, ado so mdakil.
Barux mkela mbahang kari ka ssudu di? Kesun su heru nhari.
Iya pmahi sino heya; niqan mnarux mrunge.
Salu tikuh neluk mu nii han Roro.
Ini setur sapah sa mqedin kiya.
Ini stuku pila duri ka seediq kii; ye na ga sdanga maanu ka laqi na.
Iya pngui bale, uxe na kmkelun lmhelah kiya hari denu.
Squri isu riduy na slmadac nii Pinang.
Iya hari kbarux pila seediq; prihun su maanu bobo na de egu knbrexan su.
Sae ku sapah han, ini ku pahu nana.
Rteruc baga; bux ima si meekan, ita naq.
Ga plhelah pala na ka Padiq.
Siru gidi su bgurah han wa! Teta malu.
Wada qulung dehuk mangal koco ka Umin.
Isu henu wa! Teta su kmekun?
Uqi isu ka ido ga ma; meekan ku ware ga ka yaku.
Iya kobu eluw qsiya nii; osa kmobu yayung.
Cudu gamin nii scudu daha qcurux.
Uduh bunga ga peni; plhepuh puqun wa.
Tsiyus tikuh sama Awe; puqun daha.
Iya asi peruh ka yamu, yaku plaale mperuh na.
Tbenu yamu ka ebun na; daun mu snbale.
Reus truma hari  qoric kii, mnekan iyu.
Ketuy sama kudung ga Paras; mahun ta begu.
Qburung duma nira ga da; scuqi mknedux.
Tatak kanna brkawe ga da; phmae ta ocya di.
Hudur kana gmeya ga hiya da.
Qlahang naq hari hei su. Iya sriyung mimah sino.
Knbeyax muuyas su! Iya lngelung ani maanu.
Sais tikuh lukus mu Temi, ga sgaliq lubuy na.
Ini eniq sapah hii bubu su?
Khneki ku na beebu bubu mu texan.
Btakan bncbacan ngalun daha etuk dnamux gmeya.
Hetur ka pusu na ma; pdai icin na ka qsiya.
Sdurak isu ka bubu na ma; qlahange mu ka wawa na.
Knseung tikuh han; maha ini knarux de su mnekan iyu.
Serus tikuh dqeras na Temu ga Rabe.
Tai hari rana puniq ga! lngui de ini kbeyax.
Lungu tikuh isu han; maha ku tnnais nganguc.
Sekur naq  pacang tnqiyan namu.
Snetur lukus namu; iya asi mhmeti qmada bobo qlapo.
Mesa tama mu: "Iya qberiq ma iya geeguy."
Hwaun su negul kii, Roro?
Hmuwa ka mosa ta kusun? Nii qmuyux.
Balung maanu nii ha? Ma mu uxe qntaan.
Qeepah naq neepah namu; iya kbrexi seediq.
Iyo doriq su. Iya qemi.
Asi rengo bale; iya qberiq.
Ma ini sigo huling su nii, Walis?
Ttalang ta ho? Uxe ta pskela tpaun rulu di.
Iya mkmhemuc tnsiiya seediq; so kenu su naq knmalu ka isu.
Iya lingis wa! Uka naq brahan mnetun ta so nii.
Maanu ka bsukan klaali kii di? Ddanga su sino laqi su peni?
Ga hmuwa ini seedan? Ani asi pqpahi?
Qapah ta inu ka kingal nii di?
Ini kkerak puqul tarux hungedan su nii?
Tquri nhari halung namu; pqduriq ba camac ga di.
Ini tqari rudan ka laqi. Uka gaya ka so kiya.
Gimax ta maanu tmsiyus lexi nii di bubu?
Phido bobo btunux lukus su ga mhuriq.
Qepu sino macu ga Dakis; maho ta.
Rebu qsiya seban laqi ga han, ma phei kiya di.
Kruwa ku na ba bubu na gmaalu yaku ka Tiwas.
Iya kari baga, krii parih ini beyo.
Qilic sibus ga Mahung, pqdali laqi.
Qheruy tikuh pusu qhuni nii, Bagah.
Snagi duma pngerah pnuqan nii han.
Gutu hini ka qhuni snbrexan namu.
Ga hmanguc sama bale tama mu.
Qita kenan wa! teta namu dehuk so nii.
Mkela tminun ina su Robo?
Mpitu dapa ga meniq Sipo, smdaling qsiya ma ga mekan sudu.
Rudan ta cbeyo peni na, kndalax maxal hari knkawas ka laqi rseno de, prdingun daha madis lmiqu di.
Ima tndapa nii wa? Kedu kntbeno.
Rseno su tikuh maanu ka isu? Wano ba sino kliyun su.
Mnosa nami plaling Mkobah hii hndure yami ka Tude Neyung.
Smnegul ku bubu mu mosa Hori ciga.
Phuma isu hiya; ma yaku mhuma hini.
Laqi ku biciq ciida han, kii ini ku kela.
Qhdei mekan isu ka mnsngari na.
So hari mesa ga skpahung ka Sabun Nawi.
Leing toma qlapo su han; uxe daha klaun.
Sapah nii puting bale sapah alang hini.
Isu ciyuk kari na sense kiya hari denu.
Gabul qyqeya ddesun namu han.
Danga su maanu ka laqi de, so nii su ini qeepah.
Ini sruwa pposa seno riso ita Seediq duma Plmukan mesa kari daha.
Maanu ga namu phlisun, kedu ba si hulis namu?
Iya phlisi, uxe mpuuyas kiya hari denu.
Ga mita teribi ka seediq ma, ga naq mthulis so hiya ka dheya.
Pdese su laqi ka slmadac kii di wa, dae daha pgedang.
Maanu ga na kniyun ka riso ga?
Wada meepah ngerac ka Uma Boxi di si.
Ini rangi tikuh puqul laqi di?
Ye wada rima bale hei ka mtrangi meyah dehuk alang.
Uli qhuni qtehur hari ka dapa.
Pesa tikuh ucik qapan na Temi ga wa.
Kedu knsaadux; maanu nii?
Scuqi qnedis ka habik na, kika wada na sqitun tikuh.
Kedu qndisan na qwarux nii wa!
Snqdisi negul nii Tado, ini baka qndisan na.
Smdurak camac de ini leung di huling nii.
Bale so kure qtaan ka weewa kesun daha mado.
Kedu su ba knkure di; hmnuwa su?
Ado ka qmuyux ma mdheriq eluw, kika moda ku sdheriq di.
Alang inu nii? Ma nii sbgihur paru ma srnecux paru.
Ani ima uxe pdehuk ndaan na tama mu.
Angal bagah na muduh namu siyang.
Bbeun ku na bubu mu moda ku modoru cbeyo.
Asi ka bcbacun ka qwarux han ma phdagun; mdengu de doosun dungan.
Ga hiya ka beling qolic qtehur ngungu.
Maha piya qango kndalax hini betaq hiya.
Ga muduh maanu dheya ga ha? Kedu knmalu sknexan.
Wada cilaq snbhuran bgihur ka cida na qhuni paru uyung mu sapah hiya di.
Kdkilun na beluh pnhmaan daha ka btakan ga daha sgeqi gaga.
Nima sapah ga sqama gaga?
Sqmaun su wara nii di?
Nii behing snqmaan na Pering Mahung.
Mkela su tmsiyus sama Padiq?
Ido tnsyusan na bubu mu rudan ka nii.
Ima tnqerun hlama paru nii?
Hreno tikuh trabus Uma; puqun daha.
Mkela namu hmreno trabus?
Ima hnreno trabus nii?
Mtahu puniq ka dheya ga, plahun daha.
Ga mosa mapa qhuni pthuun ka detama mu.
Mhedu su hmudur kanna neepah su di, Walis?
Hdurun su knuwan tntakan su di, Wasiq?
Iya skagul seediq; sai naq sai mangal isu.
Smkuxun riyung smkagul seediq wa Pihu nii.
Dakis Nape tndheran nii bale ba sa.
Uxe naku ka lukus bhege ga.
Kseengi tikuh laqi ga hayan wa! Ini thei ani tikuh.
Mbtunux riyung qtaan sweewa ka Robo Walis.
Biki riduy puyan snalu na Cire nii.
Mangal cakus ssalu daha riduy slmadac duma duri.
Hao ta mita saya han, uxe ta pgdema kusun wa.
Mkmaha ku smnegul yamu duri si Pawan ga.
Mkela ku mneyah su alang Gluban ka isu ciga.
Wada theruy icin da ka Mukan gnbaruy ngiro Hori hii.
Netun su ini osa de, yaku mmaha denu.
Nasi ku yaku ho, uxe ku psruwa.
Iya pspui paru na daka biciq na.
Ini baka nana, tqrii dungan.
Skkingal meyah namu mangal; iya pteeyux.
Puto riyung negun kiya da; skadi bbaro na hari.
Qdhequ hari kari su; iya rengo egu riyung.
Akedu knbrawan di; btuli han ma seengi qndisan na.
Kprui hari hrenang na trebi ga. Ini bhangi.
Iya osa tuuman hii isu. Gquwo su daha beebu.
Iya tuuqu wa! Uxe ku nii rmengo isu.
Ga pheyu sapah bgurah ka Iyung Nape.
Naqah riyung kuxun na Ukan ka mgedan swai na.
Biqi tikuh Sapu mu lukus nii de, ntenun su gako hii.
Ani naq so kenu ka qnraqin ta meniq bobo dheran hini ge, asi ta ka knseung.
Hmnuwa naq laqi nii? Mnkriyung ini thei de kseengun.
Uxe nii kagun nlixan na Umin di?
"Wada su pltudun maanu di, hosu su nii?
"
Uka ta kesun ini qnuuqu ka ita seediq, ani si asi ta ka mkela kmpriyux lnglungan.
Ye ku ado bsiyaq meniq ngerac di, kika ini ku daha klai di.
Ga daha hliyan mnangal bbali dangi na ka Sapu.
Mheyal ku naq napa mu kiya hari.
Wada sbragun quyux hndure nii ka hei na aring mu.
Iya tgutu rhengun hii wa; qmeerung ooda seediq.
Iya hari kulu seediq miimah sino.
Hwaun su kmulu kana laqi nii, Pawan.
Ga tmlibu riso alang ka Takun.
Ini huruc rulu ani moda elu mcherus ka Durah.
Nii pceka baga mu, ye ado ka msekuy.
Niqan tatac knkingan eluw oosa neepah.
Kmciyuk ta Tanah Tunux ciida si ge, egu riyung wada cghuur seediq ta mesa.
Daan daha gmbabo de paru hari ka sama.
Dgese mu yaku ho, bubu?
Ga dmayo dmgese pai na rudan ka Uma.
Psaun su timu de, mremun dhenu.
Mngihun riyung puqun ucik bnari na Cili.
Cheya puqul hlama nii wa; uxe su?
Hmnuwa ebun na qnabil ta nii?
Uka riyung mkela smmalu emu ka seediq saya di.
Emux tikuh laqi mu nii Temi; sae ku mhido lukus han.
Ga mexun na tama mu ka laqi mu.
Gepuk ka irih daha bentobako rudan ta cbeyo.
Ma ka ga ngapan ngayus na slmadac nii.
Lpaxi de ngapan ka qburung namu paye.
Niqan kingal rkelu paru ka ssiyo na.
Gheti riyung tgibu pnhmaan na Pawan Nawi.
Haqul yamu riso ka mnsngari na nii di ha!
Mpneyah inu kari ta mesa "gukuc" nii ha? Niqan gukuc cbeyo peni?
Piya namu hei kanna tnsapah su Umin?
Knbeyax! Phrnasi kanna laqi ga msuupu muuyas isu.
Phrinas bale laqi ga di wa!
Phuwa su di! Uka rulu di wa.
Sapah so wada haan cghuur seediq ge sapah dunuq kesun daha.
Rudan ta cbeyo we, irih so ini puuyas. Uka ta naq patis han, wano ba kari nanaq.
Baka da, ma na ka uxe qdeun mekan di.
Wada namu saun mita qsiya yqeyaq di?
Ini eniq slamaq ka kahan qhuni.
Slmaqun su knuwan ka sudu gntuwan hii di?
Ngutiq naqah nii! Ani kii si ini su klai.
Mneyah inu kingal seediq gigi nii Takun?
Dhequ hnyegan na mqedin kii.
Ima ngayan na dangi su nii Dakis?
Hmnuwa naq laqi na qbsuran mu? Ma mgigi.
Gheti riyung neepah na tama mu rudan.
Hai pkraman pkela tama su han, kii si maha ini asi sklui.
Kedu kntanah tomato nii!
Kndudun paru ma epux saya terebi di.
Yahun hmaqul toraku knuwan ka bnaquy nii di?
Maanu niqun namu hini? Hmuwa de srnecux paru?
Srnecux paru texan cbeyo; wada na daun mangal ciida ka sapah ta dapa.
Nii knpahan na sktama mu.
Naqah ka mkmhemuc tnsiiyax seediq.
Bnaruy su ini monpe su?
Plkusi oba su! Msekuy.
Bnege na bubu mu yubiwa nii.
Bnege seediq tokei su nii?
Ququ paha dengwa ka sense su han peni. 
Sugi laqi kanna enpicu nii. Egu ga hini na.
Tekan paye ga kiya di, maha uka beras hprayun namu denu.
Bgurah nana wa rekodo nii.
Egu gaga tmalang eluw ka kruma ga nana.
Gaga mlukus sebiro ka riso; maha smrai weewa.
Pstenge qsiya kanna bakecu ga, yahun daha mapa kiya hari.
Qen! Kii si ini su thei kari.
Gaga mu brigun cukuwe ka laqi mu, kii si mbeyax mita patis.
Ake! Ma mptuting ba eluw qsiya ka laqi ga di.
Egu seediq wa! Maha ini baka knparu na handay su nii.
Akedu di, Robo; baka nii da.
Ga naqah sripa mu nii di.
Bnaruy na bubu mu kucu tanah nii.
Akedix! Ga su qlqahan papak mu da.
Uka su koyomi? Ali piya ka saya di?
Akeyan knmalu sknexun phepah nii ha.
Ga su ngalun sasing su di?
Mapa ku kabang mosa gako.
Gaga mbuwa qsiya yakang di.
Qtai hari moda su kaydang ga.
Gaga siyo elu ka gako miyan.
Hlagi hutong keeman; kii si ini hari knarux.
Nii ddaan miyan krao mmaha lmiqu klaali.
Mosa ku misa klaali.
Mtarin miyan so sipo hngali ga han, ma mkala nami dgiyaq ga dungan.
Ma ini khada ido pnure laqi nii ha! Tsyusi dungan Robo.
Alang miyan cbeyo ka Sipo.
Snais naq na bubu mu ka makura nii.
Muuxun hlagun mohu nini.
Wada gmabil sama hatake bubu mu rudan.
Taapa ku hayya mosa alang. 
Mssipo miyan tloong mita kmeeki yami ka Puhuk.
Paru bgihur nii; iya chngii meluk mado su.
Mpdehuk Sincii bohu mesa si.
Ga rutiq joking ga, riyuxi di.
Gaga inu tawru bgurah?
Osa pqita ising de su mnarux peni.
Jubong na qbsuran mu nii.
Malu qtaan pspuun su mlukus wagi nii.
Junsa kenu ka mneyah sapah ta hini Temu?
Ini mu klai wada mu pniqun ini koto mu di?
Egu ba riso ta hndure ga mosa muuyas kesacu gako saya di.
Ita hini kingal kulu cirigami gaga wa.
Nima kopu bgurah nii?
Bsiyaq hari mtilux ka qsiya de psaun mahobing nii.
Bnaruy mu Tanah Tunux jawang nii.
Wada na phengun sara mu di.
Ga donburi hiya begu mtilux.
Snlaqi daha naq mkseyang ka dheya ga.
Ini miyan hari posa ajimoto saya pure sama di.
Psai tikuh bale abura de, tnsiyus su sama.
Ani ku gntange ba sunan ge, ini su kesa mmaanu, mhuwe su bale.
Pkmalu hei mekan egu seri mesa seediq.
Malu puqun mame nii.
Kari rudan ka mesa munan, ini sriyung dmoi kari nii ka laqi Tgdaya saya di.
Mtbasi puqun ume nii.
Malu puqun qnmasan na smomo bubu mu.
Cikau parih qmulah neepah cbeyo.
Cnkau na Pawan parih nii.
Asi naq gsgesun hari benjyo maha ini kskenux. 
Ini hari pntena puqun para daha ka quti rodux.
Gaga kndudun paru ka hune ga daha slmeun saya.
Pnhumaan nima hana nii?
Malu riyung sense miyan gako hiya.
Uka kisya alang miyan cbeyo. 
Taapa nami basu mosa gako slaqi nami.
Ma so hari hrenang sapah skiya.
Hbaro riyung seediq ga msseli nganguc na Takun hii.
Baso Burang ge qbsran alang Sadu Seediq Truku cbeyo.
Mnosa su supi di Awi?
Mnosa hetay Tanah Tunux ka tama mu rudan cbeyo, so hari mesa mnosa mccebu quri hunac.
Kenu kama su hprayun ido, Tado?
Ini sriyung mimah sino ka tama mu.
Pawan ka lekuh daha pqeepah tnsapah kiya, seediq mdrumuc ma mbeyax meepah ka heya.
Mnkdalax ta alang Truwan kana ta mesa kari rudan.
Kedu hrenang qugu rodux ga; ma kiya si maha asi ptutuy seediq.
Mntexal qmqugu rodux de, tutuy ka tama mu dhenu.
Ma ga mhebin rusuq soyu nii di?
Uka riyung mkela miri ka weewa ta hndure di.
Malu riyung pniri na ka Robo Ngai mneniq Mhebu hii cbeyo mesa.
Rrigi paye ga han ma, angal ka sudu na.
Peruc tikuh parih ka dheran ga tqpuruh.
Saun mu mita sapah na hii ge, ga mnnangi taqi ka Walis.
Aguh hini kesi Tado ga; maanu saun na tgimax seediq hii di?
Eniq hiya ka isu, meniq ku hini ka yaku.
Ga pseung tarin daha ka laqi; ye mesa teta ima daha ka rmabang theta lnawan.
Tlami isu texal Sapu; teta su kmkelun dmidil.
Ye na gnklaan inu kanna kari uxe bnhangan kii peni.
Gteguc girang bukuy su birac ga duri.
Pgteguc kesun daha qhuni plekuh knuruh sapah cbeyo.
Tai hari wa! Ga tdoruy btunux na sunu ga.
Baruy isu kingal ntubung yqeyaq mu di Abis?
Bnrigan su piya pila lukus su nii Qapah?
Wada na brigun rulu na bgurah dungan sa.
Teyan knpahung tama su rodux nii! Ma ani seediq gtukun na.
Ye mnosa theyaq inu peni ka laqi nii! Qeyaq kanna lukus na dehuk sapah hini.
Mesa kari rudan nami, "Netun skpahun mqedil de, meyah muuyas ssiyo sapah na ka tekung denu" mesa.
Egu riyung ka qyqeya ddooyun de tminun.
Meyah su de iya hrinas ceka na ali, uxe ku meeniq hini de bobo mnekan.
Ye ga mbbaruy maanu peni seediq ga mtgutu hii.
Ga na sbaruy kingal jidensya laqi mu ka Takun.
Eruc nii sdharan na Kuras de meyah hini.
Wano ba isu gmtange riyung tama bubu.
Uka ba gtngayun ka laqi ini thei.
Kmdakar riyung laqi na ka Robo Walis.
Iya hari kdakar laqi Dakis; uxe pthei bobo na denu.
Ye wada muure ba ka laqi nii; teyan ba qubus na mekan ido peni.
Piya blebun wada na qbusun mekan di.
Niqan naq seediq mtbale qapan daha papak sa.
Iya osa mgleing kubuy hii wa. Tai hari quyu.
Mmaku ba paru ka lmiqu kii; mremux hii camac de ini slai cmebu denu.
Maanu sun su haya? Naka su mtkela hari ka isu.
Tama mu, mdrumuc riyung meepah.
Kugah doriq su, iya qemi si ising.
Kgahun qapan baga rseno ge, bale niqan so mgdara ka qapan na baga.
Wada laxan ado knrudan na ka bubu mu.
Ima wada maduk rodux mu di?
Dupi bibi ga mekan paye gaga wa.
Dupun ta inu di dapa nii?
Wada dupan na Ukan da riso mnimah sino hini.
Seediq mklaalang nii; Ukan dndungus.
Laxun su knuwan ka eekan su tmaku di?
Ma nii bunuh nlaxan na Ape di?
Llaxun su knuwan ka eekan su tmaku di, Lumi?
Namu ka dapa bale nii Pawan?
Hao ta qmita Dakis han ho, so hari mesa ga mnarux.
Nami ka ga gtuun nii, gaga ka namu.
Asi sai pgabil rupun su mlmila kii han.
Tai hari wa; so hari ga mlmila eruc nii.
Iya glgani qhuni kii; qtaun ta seediq di.
Phyegan miyan na mseru ka sense nami ma ani ima ini klgelu.
Iya glgani qhuni kii Takun, ga tmrudu qhuni baro ga tdiyung; glganun su de, ima naq qyutun na kiya hari denu.
Maasuw ku hlama laqi ka yaku ma tnquri sino mmahun rudan ka isu.
Wada mu saasuw ppai rudan ka qcurux nngalan.
Wada nami sugun yami ka Mona mnsngari na di.
Sugi yamu ka aring ga rawa ga denu.
Nii naq lexi pnsugan nami ciga di.
Iya tapi klabuy atak nii; ini ekan denu.
Ima mnatak galiq nii?
Preti hlama ga de su sqdiyan laqi, cqiro na.
Pretun daha qreti mreemux ka tqpuruh na.
Smeung mekan ka mqedin, icu daha qqtehur.
Seengi lukus nii Takun; teta su baka.
Sneengan na tama mu paye nii; baka qnchedin na mesa.
Seengun daha toting kanna ppuqun de, mbbari ka Mukan.
Ima pnaha hini gakac nii ha?
Psai hini ka qyqeya su han; dai mangal kiya hari di.
Psaun su muwa hiya ka damac kii di? Ma ppuqun huling di.
Wada inu ruhu pnsaan mu hini di?
Smneung namu qnchdilan namu yamu di?
Sdrapan ngiyo ka kingal qolic ma, wada mremux naq beling na dungan.
Iya rmuxi beling ka baga su; tai hari quyu.
Rmuxun na rawa ka huling na ma; ini na baka.
Prmuxun su muwa kadu rodux ka huling di? Ma na ka ppuqun wawa rodux hii di.
Msiqa riyung ka Iyung Pawan, ye ado ka laqi nana.
Bleyaq hari kari su Kumu; snsiqa su naq seediq.
Qsiqa hari isu Walis; tnugiyo rudan ga hini.
Kndlaxi theya hari pkkesa laqi kii wa; teta dehuk inu knksaan na.
Sqaun riyung seediq ka Awi Tone, ado ka seediq msratuc ka heya.
Ye hmnuwa naq ka Padiq Nape kii peni; lebun na kanna neluk ma bais.
Lebi tikuh neluk ga Maya; msekuy wa.
Ga meluk ka sapah mpbaruy wawa bibi, kika ini ku baruy.
Meyah ku keeman hari kiya. Iya ku lbani ngerac wa.
Iya rhugi sapah wa. lbano saku nganguc.
Ma su ga leban nganguc ka huling di?
Nleban sapah kuung texan ka seediq kii mesa.
Pgluwe su ba blbale; ani sama ini su dheki mari.
Mbaruy su so patis maanu?
Brigi naq dadan su de, mkbrigun su dheran su, iya brigi seediq.
Bnaruy namu kulu hlmaun hlama paru yamu di?
Uka brigan saya ka qyqeya so nii di.
Brgani ku kingal bunuh de, su mosa Prisiya.
Daani snais tikuh bubu mu ka trasi nii.
Rcilung pusu qsiya daya hiya ssaun daha lmanguy.
Kii si soosa su lmanguy yayung, heung su naq pknarux.
Bcbacan daha qwarux han ma, dngeun daha.
Bncbacan daha maanu btakan nii ha?
Ma pbrasan ka laqi kii ha? Ma ka pknarux di.
Mnbberas ku ciida, kika asi ku lux kambo di.
Bbei tunux na, uxe pnhuqil chayun su beebu.
Bbeyan su muwa tunux na di?
Uxe yaku bneebu heya; bnbeyan na Sapu.
Pbeebu su maanu dmoi qreti kii Tiwas?
Bnbeyan su na tama bubu su slaqi Pihu?
Ye su pnkuuro beyax su, kii sbeebu su seediq.
Biqi dheran ka laqi mqedin duri; uxe wano laqi rseno ka biqun.
Ga na biqan kingal lukus bgurah ka laqi mu duri.
Malu ba ka Takun Bae; bqanan ku na wawa rodux.
Ma su wada sbege seediq ka uruk na Pawan nii di?
Bqano su seediq rabu mnsngari hii di wa!
Asi bkei wahil; uxe naq ptlhelah.
Bkeyun ta maanu di? Uka negun su hini?
Bkeyan daha kanna papak ma baga na.
Ima bnekuy hini dapa nii?
Sbekuy su muwa hiya ka huling ga di?
Bnkeyan mu hini han ma, wada setuq di.
Ye na maanu kii ka Bakan Dakis ga? Wano ba laqi na stdahu na.
Tgbeling bnuwan na qnabin halung nii.
Bglingi icin na kulu nii, pqluli hii qsiya na truma.
Bglingun daha xiluy sntlexan mttanah ka beling.
Hwaun su gmbeling qtinuh kii Mona?
Pkbeyax naq maanu ka skkure kii di.
Malu bale yahun su smbeyax ka laqi nii.
Knbyaxun daha miriq, kika maha mtkerang denu mesa.
Tbyaxun mu megun wa. Ye ini huwa?
Ye daha tnbyaxan megun na; ye kiya wada msetuq.
Ma wada thgeluq riduy parih nii di?
Hgeluq slmadac su wa; teta mhungul lnpaxan su.
Hmgeluq habik ssebuuc na laqi na ka Walis.
Hgluqun su muwa ka pnaro dnamux behing kii di?
Hwaun su sbrangan kii Bagah? Ma su so hari mbetaq boyak.
Mosa miyan hmudur tntakan na Losi ciida ge, Puhuk ka moda metaq puniq na.
Btaqi isu Durah, ini mu slai metaq.
Btaqun pako papak klaali ka rudan ta cbeyo mesa kari daha; ado ka uka kucu.
Wada mu btaqan so bteriq na boyak kii, kii ini mu ngali.
Maha ku pbetaq qumi; nii ku mnarux.
Sbetaq ku na qumi mnarux teeran ka ising, kika nii ku so malu hari di.
Ima bnetaq moka nii ha? Hawan naq!
Nii bntaqan ku na pako qwarux.
Mnkari ku riyung sbiciq ku si bubu mu.
Qbiciq hari kari namu wa; ini ptaqi seediq.
Qbciciq hari tneetu su; nii scuqi paru di.
Sbciqun daha kmayuk ka uciqapan ma gmaxun daha pure sama.
Huling maanu huling ga daha thiqun nii ha? Kedu ba qnbiciq.
Bkaani kanna pote daha ga han, kii maha daha asi paani moda hini.
Bleqi megul dapa ga wa; hmuwa de tlhelah.
Ulun su inu dapa sisu?
Meegun su maanu? Kedu qnthuran negun ga su dooyun.
Pntnaan maasuw hlama ka laqi; iya sqquru.
Mbiki beebu laling na Uwah ga, naqah dooyun.
Kbkii tikuh quri hini, ga msbaang quri icin.
Ma su kbkiyun qnawan nii? Hwaun su?
Wada kbkiyan na Utun da kawin mu; ye na snipaq maanu peni.
Mnrqeraq snbhuran bgihur ka behing nii.
Naqah sbhuran bgihur de tmmering nii; kanbo dhenu.
Gbili duma paru na da, ado so mrana.
Blbili tikuh qudi tunux mu Obing.
Bnlbilan na Lawa ka nii wa. Inu ka gnbilan mu yaku di?
Ga su gmabil maanu Walis?
Gbilun mu pusu tlahi kii ma; ini mu kmkeli.
Isu gmnabil yumo yqeyaq nii Awi?
Sgabil ku na rima pusu sama ka Uma, ma pdesan ku na.
Ga psseung mllebil snuyuk ka laqi muuyas.
Ma wada mcilaq cida na cakus nii di?
Asi claqi baga de, namu uka yayu.
Nii ka cida cnilaq na Temu.
Wada mu cghurun huling mu qalux kii da.
Pusu qhuni nii cnghuran na skDakis sa.
Cmiyuk kari na bubu na ka Piling, mesa¡G"Mpkbeyax ku naq meepah bobo na; iya ku lnglungi mesa."
Kncyuki naq duri wa! Ga pkuuro tikuh maanu ka heya?
Ini kciyuk tama bubu na ka Iwan; laqi thei kari ka heya.
Iya qdaani so bcbiciq na; hmeri kii si malu puqun.
Iya pqdali rodux ka huling. Maha na uka llaxan denu.
Ga hmuwa mesa lmamu laqi nii; wano paru na ka lmuwan daha ma, laxan daha ka biciq na.
Iya sdlingi riyung cmebu su, pqduriq denu.
Naqah sdlingun ka camac; malu muhing daha; ma ini beyo qduri.
Ga lmamu brkawe dara ka Ayuc Watan.
Mtali ba ka rqebux bgilaq ma, ini skila tbugan.
Nhari hari; hrnasi seediq ga berah su.
Mesa ka bubu mu, wada hliyan mangal putuc selung na pai ka kingal mqedin.
Tbugi kanna tnbugan ga; iya kbserux!
Daan hengak ka pcaqun nii.
Phrnasun daha hari! Psai egu hari.
Maanu ga su sliyan kiya?
Sliyo ta hini kanna mudu nii.
Tai hari; ga msseli seediq mesa.
Angal paru na hari, laxi ga biciq na.
Qhuni pntpaan daha gmutu ka qnabil sapah cbeyo.
Qtai! Gisu bubu mu di.
Ga smiling maanu seediq ga?
Mhiti su kari laqi su?
Mosa sapah pyasan laqi su de, hako nii ka ddaun na.
Qnawan maanu kiya Takun?
Dai ku mnais sapah mu si Watan Kumu.
Kraguh hari ppuqun; ini asi klmelux meniq hii ka ppuqun.
Niqan mkela melux rudan ta alang hini dungan?
Iya ta mklmelux mkseyan. Uka ani maanu ka pusu pkseengan ta.
Krwahun na riyung lukus na kiya qedin mu.
Hwaun su kmraguh ka kucu naqah kiya? Asi baruy kingal bgurah na.
Ringgo Tanah Tunux malu puqul sa.
Mneyah hndure hari ka renbu nii; uka cbeyo han.
Skripuc ku ma takun ku di.
Telung kiya dungan, rutiq lukus su denu.
Iya tlengi kiya! Niqan dengki.
Ima tmnelung nii dungan? Kesun maku ga ini kdengu nana.
Kedu ure su; ini su ekan ceka na ali peni?
Uka tikuh ido su? Nii ku muure riyung.
Ini su kuure isu peni?
Angal ka qerul na. Malu puqun ka truma na nana.
Ma wada sqerul ido nii di?
Wada sqrelun pure na Dakis ka ido nii di.
Ima tnkegu kngheti nii ha?
Ga smuyuk negun durang ka Tado.
Bsagi suke ga namu hngedan ga da; mhada di.
Wada naq ciga Karengko ka tama mu.
Ye ado qmnuyux na, ga mrana qsiya yayung ga.
Ma namu mntena knparu di?
Saya! Ali pnttingan na bubu mu.
Asi ka mkela mita tuqil camac mosa lmiqu.
Ga rmengac maanu huling ga wa?
Qtinuh ssalu sapah ga kretun Puhuk ga.
Mbleyaq seediq alang hiya, egu kanna ppuqun daha.
Quduq baga ka nii ma, nii ka qudug papak.
Gaga psaan baro ka patis na Umin, naku ka ga toma na.
Ima si wada mekan ware na Umin ciga? 
Pnleban mu Awi ka bais ga ciga, ye ima ka rmnaguh dungan.
Rudan ta de qudi kanna tunux ta denu.
Mhero camac seediq cbeyo ge, puyan ka scebu ma sbetaq daha camac.
Mkela milo ka quyu tqbequq mesa kari daha. 
So hari mesa mkela peeyah rebu skenux ka quyu tburo.
Ado so waso brhengi qtaan ka quyu nii, kii kesun daha quyu "tbrhengin".
Ini khrenang ngungu na ka quyu tkrangan.
"Dakis: Maha su neepah, Umin? 
Iwan: Un, maha ku neepah."
Btunux nii tloongan na baki mu rudan kaali. 
Bbiqun ppatis bubu na ka laqi.
Inu hnblutan na baga ka laqi ga?
Egu klegan kesun came nii, came bhege waso ka qqtaan ta alang hini.
Mbeyax riyung ka gcahu na bngehun tnbugan mqedil Puuma mesa.
Qdali ido hulimg su, ga muure riyung di.
Dsanan na kingal tama rodux ma, kingal bubu rodux tama mu rudan ka Tado; irih mu so snqrasan rudan mesa hiya.
Mooda su sapah mu kusun? yamu ka qedin su. 
Iya puqi ido ga, ga srpunga di.

Jiday saya we, uxe psdiyan qpahun ka riso naq mbserux.
Niqan kingal alang tnugiyo ba mqedin cbeyo sa; alang Puuma kesun daha.
Ye nisu lukus kiya?
Ma ani kkesa na mgtama nanaq na Awi nii.
Lwanun su maanu ka Dakis di? Ini kela ani maanu ka heya.
Qtae ta tikuh bosi na Takun kiya wa.
Mtumun hari ka hei na brkawe, ini so hei aring ka mciwin.
Mnosa miyan mita ega Hori hii ciga yami ka swai mu mqedin.
Ga berah ba sapah mu ka sapah na Awi Bale.
Mprengo su maanu, rengo nhari han denu.
Naku bunuh ga sqeya so rhengun sapah su hii wa. Ga mu chngiyan hii di.
Nnaku kanna dheran ga kpahun dePuhuk Pawan ga hayan.
Paha hiya hayan, uka seediq maangan.
Hawan bale ha. Ma su wada sqada kanna di.
Asi ka srugun abuh ka laqi, kii ini srutiq lukus.
Ma su ini phei tikuh ani rutiq ka lukus su?
Iya srtiqi lukus su wa! Plkusun su kusun na.
Osa theyaq nganguc laqi nii! Smrutiq namu sapah.
Srugun daha nduyung duri wa; kedang lnhugan daha laqi mqedin cbeyo.
Batun kesun daha kulo sekuy ga sqeya birac na rseno cbeyo.
Asi ka qtehur hari bheniq na tlenga boyak.
So ka qraqin camac peni, ini dngei han we qraqin kesun ta; dnngeyan na de benac kesun ta di.
Ppsaan daha harung hiru keeman kesun cmagan nii.
Aguh hini kanna namu.
Ga tnguruk bubu su huling bhege di, Watan?
Kesi bubu su, srwai ku texan nii han kesi, uxe ku puso kiya ka bobo na di kesa.
Uka ta kesun kdkili ka wahil, uxe seediq ka dheya.
Snkuxun riyung mrrigo sapah seediq wa Iwan ga.
Seno na tninun ka wahu na Tapas.
Niqan mnarux ka heya, kiya ka ini imah sino.
Bubu su mesa snqriyan daha btakan ka tyadan.
Ga naq mangal dqeras skbubu na Obing nii, mtumun dqeras.

Iya tiyu seediq Iban, naqah so kiya.
Nima puqan nii?
Dngeyun daha surun dapa han, mdengu de bglingan daha cceka na denu. 
Bobo qmnuqah de mangl bgiya ma tgyaun daha di.
Tiyadan ge snquri daha btakan ma qhuni.
Wada slmeyan na Umin ka qburung paye nnnaqah hini di.
Moda pqeya cida qhuni ka bunuh na Dakis ma, tuting dheran di.
Bobo qmnuqah bubu na de, egu bkuul ka qnqihan na ma, psaun na bruru di.
Mhedu smquri de, wada na asi qdaani di.
Qdaani ka rodux mnhuqil ga sburo kesun ku na bubu mu.
Iya prngai puniq laqi ga wa, hmuwa de psqama  sapah.
Ini daha desi mhuqil ka ubung, ltudun tminun lqlaqi daha.
Mesa tama na, slmaqi ka lukus na seediq wada mhuqil mesa.
Asi ka ita mlutuc kanna ndaan na rdrudan ta ma, slutuc ta lqlaqi ta bobo nana.
Cbeyo, netun niqan ka seediq ssaun daha  smdehu de, ini osa meepah kanna seediq alang denu.
Netun su ini snetun gaya de, bsaniq mesa kari rudan.
Mnosa su Hori ciga isu duri? ima namu kanna? 
Netun mosa hmaduc seediq mnngedang ka ita Seediq we, ini daha pdai rhengun seediq.
Pdaun ku na eluw paru yaku ka tama mu, ma wada moda eluw qtelun ka dheya.
Sksikun nami kiya hari di, iya lngelung.
Iya ba mhemuc rmengo nu pipi wa; puqun su daha gaya denu.
Bnari na Hori ka qbulic ma bbali ka Pawan ga.
Netun so meluc baga na seediq msapuh ka bunun na de, kiya si pkmalu mnarux mesa kari daha. 
Mgbubu na nanaq hengak na Rabe nii na, so khwayun.
Tminun su cnuru de, qtai naq kuxun su ma, pyagi ware rako kuxun su naq.
Mesa ka bubu mu, ttinun kesun gmsunguc ge mntena ttinun bale ka ddgese na. 
Ddooyun su naq maanu ka seediq ga ini gdema.
Pai su rudan ga smnetur ware pncudan, ware kiya ka dgsayun daha tminun pala. 
Mqedin ta ita Seediq cbeyo, nuqah dnngeyan daha peni, gmaxan daha tnabus miriq.
Ye daha ado ga hliyan ka heya, kika ga mseyang riyung.
Ga dmaus nuqah qnqihan na ka bubu mu rudan.
Keguy giyas we niqan rako mgsama ka qmuru na. 
Ttinun bale we gmaxan daha rako ani mmaanu, ani si niqan naq eluw ka rako tnunan daha.
Ga hmanguc buuc boyak ka Sapu daka Pawa ma, gmukan daha ka ribo ga daha shanguc kiya.
Neluk sapah na Umin ga, wada pqdali kui tatac, kika wada sburo di.
Lukus gnsunguc na swai su mqedin ka gaga.
Isu daus qwarux nii di Abu ha; pknama ku tminun bruru ka yaku.
Ga na ghgehun ssiyo sapah ka paye pnhdagan na Umin. 
Mhemuc naq hmeru so ssiyo ruru ma ayu ka keguy runge. 
Ga dmayo mangal damac hnngedan bubu na ka Umin.
Slbiyun daha btakan kii ma, ini daha kmkeli.
Puqi aring bnari laqi nii Bakan; teta msibus?
Niqan seediq tita mosa mangal gamin keguy runge duri ma, spuun daha hmanguc rodux, iyu mnarux rumun kiya mesa. 
Pawan Dakis ka tama su, ma ima ka bubu su, Dakis ?
Tminun doriq ge ttinun kbberih kesun daha.
Maxal pungu de kingal khekus kesun daha denu.
Seediq mtinun ge niqan qyqeya daha kesun kikuc.
Iwan, spegi qnqihan su, kklaan su mesa piya pungu kanna. 
Ma uka inu ini na hai kmrobo ka kui probo nii; heya kana bebe nii ma sapah truma.
Ini sange tminun ka laqi ta mqedin ita Seediq cbeyo, knama tminun egu pala so ddesun daha de mosa seno.
Knbarux naq qburung paye na Umin ka Dakis. 
Ini ba mhemuc rmengo so nu eyu ka ita Seediq; pgyaun daha riyung ka kiya.
Ima tnekan hlama nii? Kedu knhenuk puqul.
Patis ltlutuc knkingal tnsapah alang miyan Gluban ka nii. 
Rudan ta cbeyo peni na, haun daha krebu yqeyaq qalux ka ware de mqalux denu.
Kriyun ta maanu di beling arung nii? Ye ba ga truma hini wa.
Laqi mqedin Seediq cbeyo na, dehuk mpitu mmsepac ka knkawas daha ma, ini slluhe tminun de kseengun bubu daha denu.
Iya osa bukuy dapa ga kesa laqi ga, btero na.
Nii snyukan na Puhuk; mkere ssuyuk na heya.
Seediq naqah lhebun ge ini kuxi seediq alang.
Ga pure ido ka bubu na ma, ga na lnguwan qhuni mdengu ka rqeda. 
Lnglungan na seediq mptlenga we, wano ba camac ka slngelung daha.
Mdayang riyung ka patis dqeras na pai mu rudan.
Meeguy, mberiq ma mbserux, teru oda nii ka naqah bale na rudan ta ita Seediq.
Ga na smmaxan pusu psuupu mekuy sama ka Umin.
Naku ka sapic so mgdheran nii.
Ini keegu riyung ka rhenuk nadis na bubu mu, ani si mhenuk puqul peni.
Mknedux ka qnabil sapah na heya.
Mesa ka swai mu mqedin, malu bale qtaan ka mllamu phepah.
Yaani nami wada mmsepac seediq mosa phuling ciida. 
Ini eniq mnumu ka qpuruh timu kiya, preti denu.
Kheyu bukuy daha ka mnhiti dehuk.
Pdesun ta ima di patis na Tumun mu nii ha? Ima ka mmaha Hori saya ha?
Hori ka hhaun daha mppriyux qyqeya seediq ta cbeyo. 
Mosa qmeepah neepah na ka Pawan de, saanun na mqeya cida qhuni ka hndayu na, icu na ppuqul qtahi.
Mgrako tanah ka lukus ga na plkusun Dakis.
Wada mu qdeyun rmengo yaku kanna di.
Ado chedil ka qhuni phlanun daha, kika mssriyux mheyan.
Wano naq bale tama na ka laqi kiya, ani taqi keeman we mtaqi naq siyo tama na duri.
Smkuxun miyan riyung mtlibu ssiyo rudan alang slaqi nami, mbahang kari rudan.
Gyeun ta qhuni de, mtrehaq naq rehaq na de bsiyaq.
Dsdesan ku na prigo alang seediq Toda hii ka Kumu; moda miyan ptgesa kari rudan alang nToda hii.
Sekeng ge kari Tanah Tunux ka kiya; baciq mesa tita.
Uka ta kapa ka ita Seediq cbeyo, kika muyu ta kari Tanah Tunux mesa kapa di.
Mrunu de mlgelu kanna dheran, kika ani qhuni mnheru ma ani sapah pnhyegan mrqeraq denu.
Uka qperas cbeyo, ma ka niqan kari ta mesa qperas?
Malu riyung seediq mneniq alang miyan Mhebu hii cbeyo sa; trima qsiya qheding klaali si.
Mtudu ge irih daha pnstiyu so tudu ka qsiya yayung, kii kesun daha Yayung Mtudu ka yayung Paran hii.
Mtanah hei qhuni de, mhada kii di mesa.
Ado niqan tgelaq ka neepah daha hii, kika asi daha kesi Tgelaq ngayang na dheran quri hii di.
Kesun sprahan nii ge so hari harac ddaun milo qcurux mquri tgdaya yayung.
Tequn we durang qbheni duri; ani si haun paha cida qhuni baro ka tequn nii.
Meniq ka seediq niqan tgenu nii we, yaani niqan naq ga daha krnexan.
Lmaung nii ge msuupu kanna seediq kingal alang mosa qmburang camac; dyangun daha lmiqu han ma hdrun daha.
Elih ka qsiya na han, seelih qsiya na de trmuxi ciida ka qcurux di. 
Msliko riyung tmalang Siyac Dakis kii wa.
Sliko hari tmalang namu riso nii ma namu na uxe baka riso mneyah quri daya di.
Tmalang de so liko ttalang na.
Sricuh daha daruk boyak ka hlama tnekan.
To seediq msgelu sa seediq mneyah alang kiya.
Ricuh su maanu pengki kii Rusuq.
Ma su rcuhun rako qalux kiya di; huwa mu rcuhi rako tanah han.
Iya rcuhi dqeras su iyu kii; hmuwa de mosa doriq?
Ga mhero maanu seediq ga? Kedu ba rengac huling na.
Daha ksedan kucu bnaruy ku na bubu mu.
Nadis ta na Hori sbiciq ta mesa tama mu.
Dooyun ta naq ka ppatis kari ta ita Seediq ge, kii si kingal lekuh na mpslutuc gaya ta ita kesun Seediq.
Wada so nii tmmering ka ndaan laqi mqedin slluhe tminun cbeyo.
Umin, ita tikih negul qnedis ga , scuqi puto ka nii.
Nmeun daha waso sero hayan ma, rreun daha hiya ka ware hnngedan daha, pkbeyax sneedan rako mesa.
Ware nuqah nii ge, egu bale ka ooda na mesa bubu mu.
Egu pala tninun na bubu mu ga sapah hiya.
Seediq cbeyo we mkela pbhege ware duri.
Phdagan daha ka ware hnngedan han, mdengu de kika pcudan daha di.
Uxe namu wada pgmaxun paye nbaki ka paye kira nii di?
Ruru nii ka pheyan lukus seediq alang hini.
Pndesan daha Takun lukus cnhngiyan mu sapah na Tado hii da.
Mesa bubu mu: "Hani miyan msterung yami ka tama su we, uka nami ani mmaanu, kika mbarah miyan naq pheyu sapah, knbgurah neepah ma pkari yqeyaq."
Niqan seediq mkela tmuting parih, qburung ma slmadac Seediq Truku hiya cbeyo sa.
Ini pntena snuyuk tlenga boyak daka pada, rqeling hari ka snuyuk pada.
Prnai tikuh qsiya tleetu de su mimah oyu nii, mtilux riyung wa.
Mnarux ka baga na Umin, kika mosa psquri Sapu ka atak ppuqul na ido.
Ppttingun mu kndalax hini wa, sbaangi truma hiya.
Tai hari laqi ga Puhuk, ga daha ptpaan ka pngerah, pphengun daha di.
Ga ppuun na Tado ga ka snuyuk qtehur, adis sapah kiya hari denu. 
Tminun bubu mu de, kusuc ka pyagan na ware paayo.
Tminun su cnuru ciida we, qtai naq kuxun su ma pyagi ware rako kuxun su.
Ga qlitan na Pawan ka sibus nadis na Umin.
Swai na mqedin ka wada qmepu lukus mhuriq ma, ga na phdagan bebe sapa.
Qmnuqah ka mqedin ge betaq stenge qniri daha baga.
Kedu qnthuran qhuni nii di tama, paqo ta duma cida na ho.
Mqedin ta ita Seediq cbeyo we, niqan snuyuk rqeling ka qriyan daha nduyung daha.
Mgsama rako pala tnunan na qbsuran mqedin na Dakis.
Dehuk hini ratuc ndaan na qmulah ciga ka Umin.
Ga na rbegan qsiya truma ka qhuni ngiro na Pawan.
Netun su mnalix mekan tmaku ma, prading su mekan dungan de, maha rmabang ekan su denu.
Mesa ka bubu mu rudan¡Arriqu hari ddgese na cnuru ma rriqu tunun duri mesa.
Mangal ucik qapan ka Sapu ma, ga na rtretan papak na snkwirix.
Netun so gnsunguc ma miri tminun bubu mu de, asi ka qtehur hari ware sdgese na denu.   
Malu saya da; ga mtbale kanna seediq di.
Elux isu wa! Teta su mkela?
Iya blexi aring kii, egu laqi moda hii.
Wada blexan na pai mu tlahi ga wa, iya mhmeti mangal.
Bnlexan daha mudu ga wa; mhmeto namu moda mangal yamu di.
Ima bnelux tmurak nii? Ma daha ini ptyui.
Ima bnlebil qnawan nii? Ma daha asi laxi hini di?
Maanu ga namu shulis hiya wa?
Maanu su kiya? Phliso su seediq.
Qmyuxo ba karac nii ha! Ma so msurung.
Oda mari kori de su mosa Hori.
Hmuwa karac nii ha? Mbruwa ma ini quyux.
Ado ka gmeya dnamux sapah ta ma repun ta cbeyo, kika sdhegan riyung rudan ka puniq nii.
Maanu pnrngagan namu ciga?
Klaun su rehak maanu nii Ukan?
Qlahang naq hei su meniq supi Sapu.
Ma namu so ba laqi pgeeluk hlama.
Pglekan riyung weewa sriso Takun nii sa.
Ma ani si tikuh kii ka pglekun namu.
Kdere paru ka tgiicin na, uka ddaan.
Iya soora na seediq; knbeyax naq duri.
Hwaun smoora seediq? Mntena kanna kesun seediq.
Hdiqi dheya ga, mooda inu de su tloong hiya.
Ga ta muyu Gaya Plmukan saya di ma, ga ta laxun ka Gaya ta naq ita Seediq di.
Cikul texan isu han Puhuk, sngae ku tikuh hayan.
Qapi daha boyak ka dangal nii, ani si ini na kmkeli de boyak paru.
Ye ga mseru laqi na Pihu ga? Ma so hari ga tpurah.
Wada qmburung paye nima tama su?
Ini karo sapah mqedin kii, ado ka mbserux.
Mnuqah ka mqedin de, seegun daha nduyung nuqah qqihun daha.
Seediq ta cbeyo we, pnguwan daha ka pala pungu ma shaluy daha berah.
Ga daha phdagun ka keguy.
Smkeguy ge, sqitun daha ka keguy ma skgigun daha. 
Ga skuun na bubu mu ka wahu na, ini mu kai ga na skuwan inu.
Hmiti mseyang laqi na han ma, wada ngerac di.
Hiti hini ka laqi kii denu, uxe namu pqeepah de desun namu hii laqi.
Sapah nii slhayan daha mntalang laqi muuyas hini.
Slhai naq mgeriq rulu duri Bakan ma brigi naq kingal rulu duri denu.
Maanu slhayun laqi nii saya?
Uma, krmani tikuh dmngedang kesi Awe mu de su qtaun.
Ga smquri daha bgiya tunun bubu mu ka tama mu.
Tama na, sqada na theya ka bgiya snalu na, ririh so wada sqada gaya kiya mesa.
Wada snawan na Obing ka pngerah pnuqan namu ciga di.
Ima smneqic btakan nii? Hwaun daha?
Snkgigan na debubu mu ka keguy nii, paani yamu kiya di. 
Snterun mu naq kiya hari di, paha naq hiya hayan.
Ga ku na spatis tegami pdesun mu bubu mu ka Temi.
Wada splhelah na bubu su ka pala snpagan daha dheran di. 
Mosa kmari gamin keguy runge ka Umin ma, spuun na hmanguc rodux, iyu skmalu rumun mesa.
Sqada su muwa ka tthiqun laqi kiya di.
Sqiri daha qapan baga daha de mnuqah ka mqedin.
Shilo daha ka pala paru ma ssapo daha qlapo  duri.
Bobo mnekan ido bbiyan, mtlibu ssiyo tama daha ka laqi, ma mtara mbahang kari.
Mgaya riyung ka rudan ta cbeyo ma, stgesa daha laqi ka gaya.
Sgao daha qreti ka pako ga tgimax demux paye. 
Roosun mu ka qpuluh bagah tnugimax qbulic.
Egu nadis daha mosa sapah seediq, maha malu tnloongan sapah seno daha duri.
Kanna lukus ma pala shilo Seediq, tninun baga mqedin kanna.
Qhuni mkere ka duruk nii, ngalan daka riduy perih ma riduy kawin. 
Ga su kmacuy maanu Tapas?
Ga kmaro qnalang sama uyung hii ka tama mu.
Ga hini hei pada hniti ku na Takun.
Niqan laling su hini Losi? Nii ku mkmosa plaling.
Naqah pllingun so nii wa. Ini gatuk qcurux.
Quri rcilung na yayung nii pllingan na Tado Walis. 
Pnlingan su inu qcurux kii? Ma to prparu!
Dqutun daha daquc so nii denu.
Dqutun mu daquc nii wa; ye ini huwa?
Mosa skadi prihuc ka ssalu daha kodung, qyaanun daha wawa mnsngari pnuqan.
Ga su kmodung maanu Tapas?
Kndongan mu kodung nii han, wada tlqeluq dungan.
Saane ta kmari bicun ka esa ta di kini ho?
Ga sqrahuq ahing na laqi Dakis Pawan, so hari mesa tnkuran na taapa didensya.
Hawan bale; wada srhuqun na Rudo ka paru na,
Ma ani Mona rmahuq cmebu de mtheya ccbuun.
Ga tlqeluq eruc kii wa! Tai hari.
Lhelah lubuy ga Siyac ma; pkeru btuku ka hei tgibu ga.
Lhlahi negul dapa ga; qlhange ta hini han.
Lhlahun su muwa huling kii di? Ma su ka kseengun tama su di.
Suqu nii we, niqan beling ppsaan riduy qhuni qnedis ka ddooyan na. 
Sai ququ mita peni; hmuwa de bale ba.
Qqui smipaq qhuni nii wa; teta mhungun yayu su?
Qquun mu mekan ma ida naq meluq truma na dungan.
Ma ani ini quyux srmusaq qsiya yayung nii?
Ye ado ga smeeluw daya hii na, kii mrmusaq qsiya ruru nii.
Maha ta smeeluw eluw qsiya kusun sa.
Slegun daha so knuwan di, eluw mmaha Paran?
Slegi nhari eluw mmaha Hori kesa seyhu nii wa.
Snlegan meniq hini Tanah Tunux eluw eeyah alang ta nii mgaya ba han.
Mita so srngedi ka seediq mnosa tmlenga de, mkela mesa ye ga moda hii  ka camac denu.
Ini kukul beebu laling ani gmatuk qcurux nii sa.
Cnwaqan namu qsiya qhuni ngiro nii di?
Ga kanna kahar qhuni, dao ta mapa kiya di.
Kiya nanaq mnsngari na da; wada namu naq  pukun ciga duma di han.
Egu ba kanna so pnhmaan namu ma; ini namu dheki smnetun.
Wada geqi eruc truma raqic budi na; ini knkeli blebil di.
Kacuy isu deun ga ha, hao ku kraman meelih qsiya yqeyaq ka yaku.
Iya kkuni wa! Nii kanna dadan ta.
Hmnuwa Padiq ga? Kedu ba si knkniyan na.
Ga ku tmiyu qhuni paru ga, ga tgrahuc na ka bubu qwarux ga peni.
Tai hari ha! Iya kcigi ka rabu sama nii.
Ima rmnuhu neluk nii ha? Mooda ta inu di?
Pnesa su ima rehak su horay nii Sine?
Untubung yqeyaq kenu ssaun su melih qsiya?
Piya ntubung ga su phmaan paye? Uxe su mphuma sama?
Niqan seediq mplawa quyux ka rudan ta cbeyo ma, psquyux quyux snalu ka seediq saya di.
Mkela pshuda huda snalu ka seediq saya.
Cebu quri qtinuh ga raqic su kii wa; teta tgeqi.
Mgeqi ku hini ka yaku, gqii hii ka btakan su isu.
Qsiya mtilux kiya wa; ga ka qsiya tleetu.
Tltei han; mtilux nana.
Qlengi ba ppuuyas ka laqi namu mesa hmiti kari bubu su.
Dehuk namu ktteun pusu hako hii de daling di.
Iya asi qdei mekan wa; krngii ka yahun mekan laqi duri.
Kndalax Capa hii de hmeruc mosa quri Hori di.
Scuqi so smqugu ka eluw ddaun de, msbehing kesun daha.
Kndalax Hori mosa alang Tongan we mshuwe eluw na.
Bbuyu ba paru lmiqu kiya, ani knkana camac ga meniq hii.
Kssiyo miyan yayung skadi dapa wada setuq nulan kii.
So bobo snqsiya paru de, kyyayung mosa mangal ruting ka seediq alang denu.
Ga meniq tgsipo alang nami ka alang Suku.
Mnssipo alang Paran daka alang Tkanan cbeyo mesa kari ruda.
Ktruma hari knriyan namu; ini baka na.
Krruru nami mkkesa mosa mita kesun daha alang Kriro cbeyo.
Ga strengan daya hii pusu miyan qsiya.
Niqan kingal rcilung hhaum lmanguy riso yayung alang nami.
Qtai buwa qsiya ga, ini naq beyo mperuq duma, ma bsiyaq naq hari ka duma.
Mhedu mbuwa ido ga de bsagi denu.
Ini blebil qsiya toruq cbeyo han we; asi naq mosa bubul ka qsiya.
Teyan pahung laqi nii, ma asi lux tdheran kniyan na.
Ye sndheran wa! Kii pusu daha mkseyang.
Ga mapa btunux hharac daha bebe ka dheya ga.
Hradi ka icin na, ado so ini dai dapa,
Ga mharac eluw qsiya daya hii detama mu.
Hradun su knuwan tudu su yqeyaq di Sapu?
Ima hnarac nii ha? Ma gisu sndayak eluw di.
Hnradan na sktama mu ka harac qnalang sama nii.
Pnhradan su ima harac yqeyaq su pusu hako hii Umin?
Tnugiyo bbtunux prparu ka dheran kii, uxe pkheru pnhmaan.
Alang Deriq kesun daha ka alang ga meniq qdderiq lmiqu.
Iicu daha qtaun seediq. Kika qdderiq lmiqu meyah alang.
Kesun msliwas nii we, kdere paru ka asi ba psqugu peeyah dheran peni. Ani camac mmaanu uxe mooda hii.
Hteri tnbugan namu wa, mmaha mekan pnhuma seediq denu.
Uxe naku rodux kiya, ga mu hterun ka naku.
Nasi uxe tikuh Tone hmetur dheya ga ciida ge, naka mosa smnegun hii duri.
Hnteran sapah kuung texal ka Dakis Pawan ga mesa kari daha.
Kanna ka alang ga niqun Plmkuan nii saya ge,  yaani ba nnniqan rudan ta cbeyo.
Kari ba cbeyo cbeyo riyung ka nii.
Pklai ltlutuc laqi ta bobo ka kari nii.
Ltudi tikuh negun nii han Pukuh. Wada setuq di.
Egul so ddhekan na mimah qsiya ka dapa su.
Seqic lntudan na da; ryuxun ta bgurah na di,
Ima lnutuc hosu qsiya nii ha? Ma mduwa ba lntudan na.
Mungu brhengin ma, sgeqi daha siyo eluw ka pnstiyu daha.
Ima ga su tyuun? Ye seediq ga mlukus tanah ga?
Kiya naq Iwan Nape kii, heun naq mgrseno.
So hari uka rrseno tnsapah kii. Tnugiyo mqedin laqi na.
Nnkdalax naq inu kanna seediq ga ha?
Kari ta tnsaya nii we mprengo ta ddaun ta smmesung kawas.
Ini huwa. Qlhangun mu hini laqi nii.
Kntama riyung yaku ka Tiwas na Dakis Pwan wa.
Yaani maha Gaya ta ita Seediq ka kesun mita sepi nii.
Msepi ku mosa mapa ngiro na Ukan skeeman ciga.
Ani bsiyaq wada mgedang ka sktama mu rudan we, spiyun mu dungan wa.
Iya ksepi! Inu tikuh ka ndaan su isu.
Murung dapa tanah ga wa. Iya sai smdaling.
Ga daha tnyanan mesa Rabang ka huling ga, ado rabang ka uban na.
Mbahang ku uyas Tanah Tunux de kii siiyo mu tikuh doriq.
Kndalax hndure hari ka paha ta tayhi ita Seediq.
Malux su wada sqada ka hei rodux nduhan mu di? Ani naq so sqerun hari we malu nana.
Qdaanun su knuwan ka sudu knrawan sapah ga di?
Tgyane mu texal ka tgyaun su nii ho?
Iya psai hiya btunux kii, pqeere su ddaan seediq di.
Duhun ta maanu qcurux nii di?
Duhi kiya bbiyan da; trae ta ka laqi han.
Nmalu ba nnniqan na hini han; maanu ka saan na theruy icin dungan?
Ga theyaq tthiqan kesun mssdurak ka laqi muuyas.
Sdrapi isu wa. Teta su sklaun.
Ini ku skela dheya ga. Kika ini ku osa di.
Msliko riyung tmalang ka Puhuk Nawi. Ini sklai seediq.
Mnoda su theyaq sapah na Bakan mosa su alang Tongan?
Nii eluw ddaan daha mosa Hori.
Pltudi Awi ga qnawan su dengki kii. Heya mkela ooda kiya.
Iya pglaqi wa! Uxe su naq de, asi kesa uxe ku.
Wada prequn laqi da cuqi timu bnege su hndure, ye na hili omocya di.
Asi preqi ka btakan kii han ma, angal ka amuy plabu ga truma hii.
Uka dengki cbeyo han ge, hmiru miyan harung; bobo na ka hmiru kantera di.
Slaqi ku han we hniru miyan kantera han ma, ye ku wada yongnense de niqan dengki di.
Uka miyan riyung omocya yami cbeyo han, ini so saya de mnlamu ka tthiqan laqi di.
Ga strengan daya hii ddaun daha pstalang halung seediq mosa lmiqu. Kika asi daha kesi pspreqan halung di.
Netun hmrinas gogacu de mgqhuni ka tnguro rqenux denu, kika ini daha gimi di.
Yaani gogacu hari ka kesun daha quyux bngerux.
Puqul daha rabu bngerux nii duri sa, gogacu de sntasin denu.
Muuyas ku gako alang cbeyo we, ani ku dehuk yongnense nana we, ini ku kela rmengo kari Telu dungan.
Pnsperuq ¡§Pusu Qhuni¡¨ gaga ¡§Bnuhun¡¨hii ka pusu rudan ta.
Pntnai kanna qndisan na btakan knretan namu.
Akedu knpruwan! Huling maanu so hari wawa dapa nii?
Kpruun su hrenang na de, pkseyang seediq ssiyo sapah nii denu.
Pstena mheyu hini wa; teta namu ima si reko.
Ecu ba puqul su Pukuh. Uxe su pkparu diida de so su nii wa.
Seediq mnanag ka Dakis Nape kii, bbaro hnyegan na ma glahang ka teerang na.
Naqah riyung kari na seediq kii, diida mu asi bbei peni.
Ani su naq asi kseengi, ida naq so pungu ini rngrengo hii.
Kdiida hari mkkesa namu wa! uxe ta pskala basu denu.
Hmnuwa doriq su, Bagah? Ga su qrapun doriq?
Qnrasan mu naq yaku ka so nii; iya psai lnglungan.
Pqaras ku maanu ka so nii su mnarux klaali di peni?
Uxe mesa Mukan ama na Walis Kumu peni?
Ma amah qtaun sasing su nii Pucaq?
Msibus puqul amuy na walu plabu wa.
Ye knrudan na ka tama mu di, kndudun ango ka uban na snuunux di.
Sgaalu riyung na tama bubu mu ka angu mu.
Hmnuwa ariq su bukuy nii Pihu?
Balas dapa su tanah nii Siruk?
Ngale ku gipu na ka yaku, saun mu prana.
Barah su ba qtaan hini Dakis.
Uka lukus sntruma daha ka rudan ta cbeyo, asi tgbegax duma daha naq.
Ini naq kneeru so ini kbeyax ka dapa gnbgaxan.
Ini ta kela gnbegax tnbugan ka ita Seediq; mukan mkela.
Asi bgaxi huling su nii di Bulang, ado so ini hari qiyuc seediq.
Seediq saya de bgaxun daha so ngiyo ma huling tnbugan daha, icu daha tngwawa.
Beluh maanu ga su phmaun nii Robo?
Nima suke su nii Rabe, kedu kneegu?
Rima kanna ka beru babuy na Suyan Bakan.
Bgurah atak mu kii dungan, wada pgdangun na laqi mu di.
Qbciqi hari hrenang terebi namu kesa dheya ga.
Qbciqun daha quwaq na, kii ini asi keegu ka cnwaqan na qsiya denu.
Ye ado naq cmucac ka riduy parih nii di, kika ini eniq mgerung.
Ini keegu bale ka paye miyan ciida duri, knbaka naq so ppuqun peni.
Kgei tikuh ka na rudan ga, ini huwa ka nita.
Knbaka na bale lukus bnari na bubu na.
Kedu knbiki, huwa kesun psderux ka so nii di?
Smeeliq ta babuy ita Seediq we pllayun daha hmanguc ka bilaq na, ppugul seediq meyah dmayo.
Bino namu mnosa sapah Sine ciga?
Ye hmnuwa naq seediq ta cbeyo, niqan biqir.
Cbqiran kanna seediq mneniq Truwan hii cbeyo sa.
Maanu na seediq ga wa? Ma knbukuy mkkesa.
Blbilun mu ma ini mu kmkeli, kela naq wada truma pusu na.
Mssnegul mosa lmiqu ka dheya ga de, moda psklaya eluw, kklaan seediq mnhiti.
Ye ado ka kuxun riyung mekan ita Seediq ka sama nii, kika kesun daha sama bale.
Iya osa mdakil dnamux baro ga; hmuwa de mtuting namu?
Kdakil kesa Tumun ga wa; teta pnkala?
Uxe beyo tmbalung ka rodux na Uma, kika ga smmalu tblengan rodux ka seno na.
So hari ka mnheru naq sama ga.
Ga qmerac mpgeeguy ka keysacu.
Ye egu riyung klegan ka snuyuk?
Kari Tanah Tunux ka sakaki, ado ta ka ini ngali smmalu mmaanu, kika ini klai ngayan na.
Hado su mu dehuk elu hiqun ga ma; osa naq sapah su denu.
Hmuwa naq paye ta hndure nii? Ma egu riyung lepi! Ye ado ini quyux?
Tiwas, uxe ta uka quli ita Seediq peni? Mneyah inu ka kari ta mesa quli nii di?
Wahin naqah ka dmagun nii, qmeerung pnhuma. 
Sudu so hari qmiyuc de, daun tmaruy ka srkunux nii.
Hwaun daha labas nii? Naka asi gbili kanna.
Uxe ku maha biyo-ing si bubu mu.
Ga pnunuh laqi saso gaga ka Robo.
Malan ku na meyah smgila Takun ga duri wa; kika ini ku skela yamu di.
Wada smeqic btakan ssalu na hligan ka Pawan.
Iya sai sduduy hligan ga kesi laqi ga Bakun; ma ka pgerung di.
Dheya ka dmnayo skadi dapa nami.
Umin, kbrexi ku tiuh kahan su han, wada gerung kahan mu wa.
Ye paru ba hnyegan na ka pcimo?
Pusu bserux kingal kiya wa. Ini osa skgulun.
Iya mhmeti tmelung ka huling mnhuqil.
Egu riyung ka ucik pnhuma mu.
Skguli deriso ga peni; ini beyo ka riso.
Kmnugah doriq na soni hari han; wada mqemi saya bale.
Pnuhi laqi ga han; nnsoni naq lmingis nana.
Adis teru sputu meyah su ha.
Tama na Siyac ka ga mlukus lukus mbhege gaga.
Knciya kesun daha sato ka rudan ta; ani si kari Mukan ka knciya ma kari Tanah Tunux ka sato.
Mkhmanguc wawa boyak ka Luhe, ani si ini siling tama na dungan, kika ini hanguc di.
Phngedi Tado nii tarux kii peni Lubi; ini krkerak hnngedan na heya.
Maanu si kari na Ukan Tapas, tama? Asi ta iya psdadan di mesa.
To prparu quti rodux ga brigun Mukan Hori hii, ini pntena quti rodux alang ta hini.
Mtraqil hari mtsuwai tnsapah gaga.
Tmraqil riyung seediq ka tnsapah gaga.
Ani qmiri nduyung na quyu we, ini kesa mmaanu ka seediq kii.
Hlmadan na Dakis ka Kumu daka Obing ga; ini ba psterung ka mshlmadan.
So hari puruc ka knpruwan na bngehun kii, irih so huling pphlingun na Puuma nii ka bngehun kii.
Paru riyung undozo na gako miyan; egu riyung seediq mosa undo hii de mnalix gako.
Pkteru miyan ali mosa paha tlenga yami ka Tusang kusun.
Mnosa ku peekan pada nngalan na Bagah Walis ciga keeman.
Pqeepah naq maanu Dakis su wa? Wano sino kliyun na.
Skesik tikuh sapah nii han Iwan; meyah mseyang bubu su kiya hari di wa.
Begu sunguc nnsaya kii Robo; stlexi naq de, mimah su.
Huwa mesa mosa mhero qmerac rseno ka bngehun tnbugan na mqedil Puuma nii?
Mgpai na naq dqeras na Bakan ga, mntena naq bale qtaan.
Hirun ku na dmoi meekan ido sapah na ka Lawa, kika mekan ku ido sapah daha di.
Malu riyung sgimax pure sama ka waso cidang nii mesa duma rudan ma, qyqeya ssapuh daha mesa duma.
Kedu ba huwe na Umin Sapu kii wa; sbege ku na kingal rawa sama pnhmaan na.
Qnbahang su kari kesun daha alang Puuma isu Umin?
Msqedil miyan ka yami.
Mkela tminun ka laqi mqedin de, kiya kesun daha mseediq di.
Snaro repun ge qhuni ka paga na ma, rehaq qhuni ka sapo na baro. 
Pdesi Uma ga hndayu na Rusuq su da; maha neepah na Iyung ka heya duri.
Mnadis kingal weewa Plmukan ciga ka Takun; so hari mesa dangi na wa.

Sbciqi maasuw namu wa. Yaani uxe pbaka.
Paux quri hini btakan qoran kii Awi.
Bsiyaq mnarux tama mu rudan di, ga ini kmalu naan.
Pai na Umin Pawn ka heya; ini su klai peni?
Paru saso na qhuni ga, osa tloong hiya.
Egu klegan ka pdaus nii, niqan tikuh na hari ma niqan paru na hari; ini pntena rako daha duri.
Egu pnhmaan na ngiro ka Watan ga.
Nima sapah gaga tqrngelan? Ga hai nhari mita.
Olun! Olun! Maha su naq inu isu duri.
Osa theyaq nganguc ga laqi nii! Snbirac namu meniq ceka dheran hini.
Iya traki riso meeyah mimah sino sapah hini Dakis, mseyang tama su.
Angal bbaro na hari, laxi blebu na.
Ga ini gdema ka seediq ma, tbleaq su naq taqi hini ka isu.
Sbleqi tmgesa oda ka laqi su si tama ta rudan.
Mudu biciq mngihun riyung uqul ka bnae nii.
Bhege ka phepah na ma, so hari qucun ka bugan na boxi.
Daha klegan ka qucun nii; qucun tumun ma qucun ciwin.
Mhuma bugan na de prana sari, ini so bunga we ani naq mhuma wahil na.
Sknuwan mnosa ta Tanah Tunux di Takun ?
Knwana naq da. Ini na.
Breenux ba paru alang daha. Ini tai bungu.
Akedu knparu bqeri na tama su rodux ga Yako.
Cwaqun su iyu knuwan ka sama ga di?
Iya brinah mosa namu sapah pyasan wa. Knbeyax muuyas namu.
Wada smbreenux dheran pqyaqun detama mu.
Ima wada snbreenux eluw nii di ?
Sbrnexun su knuwan qnalang sama nii di ?
Sbrnexi tikuh ooda daha nii han wa.
Qyaani truma hari, bresun quyux denu.
Plepin we kazari daha lukus mqedin, so ka kiring kiring peni.
Plpilan daha ka rodux soosa daha lmawa quyux.
Niqan naq uka usuk ka lukus daha seediq ta cbeyo duri.
Kesun tndemu nii we, niqan naq niqan patis tanah ma, niqan naq uka patis tanah duri.
Pcequr nduyung kesun daha ka ga srugun nduyung.
Uka lukus strmaan ka rudan ta cbeyo, rseno de thawak irih daha pancu.
Tmhawak ka rseno ma; knribun ka mqedin rudan ta cbeyo.
Mnlamu naq kazari riso ma weewa saya da; ani muhing dnguxun daha duri.
Asi naq psaun ngadux ka dapa; uxe ta kmkelun dmudul denu.
Cwaqi qsiya han, ma sksiki, tqrengun denu.
Srugi isu slmadac nii Umin, maapa ku laqi ka yaku. .
Capang ge pala mknedux. Hlagun daha ka kiya.
Uxe uka caic rudan ta cbeyo peni, mneyah inu ka kari ta nii di ?
Puqun ka cangi nii ma, slmeun daha gbulan qsiya ma huur duri.
Snalu daha qriyan huur rudan ta cbeyo ma. Ngalun daha gbulan qsiya ka qriyan paru.
Dhuri huur ka langu na ga sbbuli baro ga hayan.
Dhurun ta maanu di? Uka huur wa.
Gaya ta ita Seediq ka mddahur nii. Dmnahur de uka pnquwan ta denu.
Dmnahur namu yamu di? Ma ini dhuri ka na Ulo ga!
Culing namu di wa. Iya eniq hiya.
Tai hari begu mtilux ga; pculing namu laqi di.
Clingi puniq kui uban nii, ma mqiyuc laqi di.
Kika qraqin pada ssalu daha so lubuy peni na, tnnesun daha cmuling qsiya mtilux han.
Bale ba we uka ta kesun cbuking ka ita Seediq, bnarah daha hndure ka kari nii di.
Tnssino riyung seediq kiya wa. Uxe naq pkmalu ndaan na.
Tssino meyah dehuk sapah mu ka Dakis. Ye mnimah inu peni.
Nii ku ksnawan nana wa, kedu ba nmahan miyan ciga.
Iya kesa brilo rupun seediq wa; kiya naq bnege utux.
Mnosa namu inu di? Keyan namu qnbsiyaq!
Psdaling hari mheyu namu. Barux so mhuwa di.
Ma ga sdara baga su Pering. Hmnuwa su?
Gndara namu rodux di? Uxe beyo dehuk ka dheya ga di.
Gdrai yamu ka rodux ga, sao ku dmngedang qsiya ka yaku.
Sai ku tdadal sa Bakan ga. Miicu ku mkkesa keeman si.
Btunux qrari bhege putung na rudan miyan yami Seediq cbeyo.
Smdadan riyung yami ka tama na Peko.
Wada qyutun quyu pkagun skCiyun mesa kari rudan ta alang hini.
Ma niqan nalaq luqah su kii Kui, saani pqita ising han.
Qyuti isu wa. Teta su kmkelun psetuq qnyutan su?
Asi daha qmuli tnqiyan na di, ini kkesa ma ini klgelu kanna baga na duri di.
Qemul kesi bubu na. Mlingis de qmulun ta ita.
Ga qmemul ido laqi na ka Ape kuras.
Qmulan ku na bunga klaali sbiciq ku mesa bubu mu.
Qnmulan ku na sari sbiciq ku mesa bubu mu rudan.
Stkuhi naq meepah yamu ka dheran hniti na tama namu nii denu.
Sttikuh qmemul namu laqi. Pcqirun namu di.
Seediq malu riyung ka pai Uma. Ani tikuh ba ka so ppuqun we skkuhun na maasuw pntikuh kanna laqi.
Asi ka derus rqenux ngalun daha rudan ta cbeyo; dngeun daha ma brigun daha Plmukan.
Dgehing ma egu hiqun eluw mmaha alang daha.
Chedil riyung saapa Qedu ga; qnheqil ku ba mapa heya.
Seediq ta ita na, netun so ini tuting laqi diida ka mnsterung de dmanga laqi seediq han denu.
So nii namu ini gdrumuc meepah ma ini osa sntuku pila, dngaun namu maanu ka laqi namu denu?
Skenux riyung qcurux ga sburo ga.
So hari mesa mnoda ku pdanga Walis Pako slaqi ku sa.
Dnngaan maku maanu so nii namu mntgao ini thei.
Ima dmnanga laqi Plmukan seediq alang ta hii di Utun?
Dyagan ta daha seediq de, asi ta ka dyagun seediq duri denu.
Pdyagi tikuh riso nii dmidil qyqeya su peni.
Isu naq mesa phelun mu wa! Qnhqili naq mheyan denu.
Ani tikuh nii qnhqilun su mapa?
Laqi na nii wada na qnhqilan ba ppuuyas ka Losi Temu. Malu peni, ga mgsense saya di.
Ima dmnayo isu paha rulu baro ka paye nii di?
Saun su dmeeda kndalax ngahu gaga de, taun su alang kii denu.
Iya deqo; asi rengo bale.
Tai hari wa! Dmeqo hari laqi kiya wa.
Ma ani sense dqagun su Dakis, naqah so kiya wa.
Dqagan na kari ka tama bubu na ma, wada gmruus plaling qcurux ka heya.
Iya osa dmeeda ngahu ga kesa laqi ga. hmuwa de mosa tuting truma?
Gmruus miyan moda milo bais na; ini kkela tnsapah na.
Misan de malah puniq klaali ka seediq alang nami.
Rwahi kana bais sapah, kii ini kskenux denu.
Asi ta palah hini! Maha su naq inu so nii knsekuy¡H
Nnami naq ka sapah nii si tama mu.
Inu plahan namu puniq hini Bakun? Mkmalah ku wa.
Iya kseyang, Lubi. Uxe mnnangi ka Dakis uri han.
Wada rhuqun cmebu na Watan ka kingal miric.
Iya chngii cmuwaq qsiya ka sama ga de bbiyan ma mgrebu.
Sknexi wa; ye ini ksbengux begu nii nana?
Mnsepi ku sktama mu rabi ciga.
Niqan mnsngali hlama tnkanan namu ciga nana? Mkmekan ku si Uruh nii.
Mgrako ka uban na rkeric, malu riyung qtaan.
Huwa guuqu mosa remux tqiyan seediq ka Paras.
Uqu namu mosa lmiqu; rseno namu ka yamu.
Gmuuqu muwa mangal lukus seediq ka Baso, ado mntena kanna ka lukus laqi muuyas peni.
Ttui dheya ga da; uxe pskela rulu daha mhaduc mosa gako di.
Bubu mu tnutuy yaku soni mgrebu di; kani ku ptkela na.
Qedin na tmutuy klaali Tanah; ini kela mtutuy diida kingal seediq kii.
Slaqi ku han we, ttuun ku na bubu mu mmaha gako klaali.
Ini psoosa inu pnyasan nami yami ka Dakis Pawan ciida.
Mkela melux ka tama mu ma; ini kela smberih.
Blexun daha pnhmaan daha ka seediq naq mkela melux cbeyo, icu daha geeguy seediq.
Blexo ta mudu nii di tama ho! Ma daha uxe pniqun di.
Rhuqo su wa. Bleyaq dmoi¡C
Tai hari bubu bluqun msibus hani pnhmaan ha; gquwo namu tmatak di.
Phenge ta harung han ho; hruwo ta de keeman hari.
Qhdeyo ta saya hayan ho; ado ta so mosa na Temu ga kusun denu.
Puqo su ido mnsngari hii di wa. Yahun mekan na tama su ka kiya.
Qtao su patis na Awi ga wa; yahun su na mseyang denu wa.
Yaho ta mita kusun da. Teta hmuwa mesa ka pnrngagan daha.
Cuwaq qsiya tnrmaan papak laqi kii di.
Ini nami bleyaq taqi skeeman ciga; sbratun miyan na seediq muuyas kara-oke.
Inu sapah prayan su?
Talang nhari. Gisu siya paru di.
"Seediq mpehu ka Walis Buni meniq alang Paran hii cbeyo ma heya ka qbsran paru alang Paran 
hii ciida duri."
Ani dehuk saya ge, prngagun riyung seediq ka ndaan na Mona Rudo dungan.
Maanu naq rrngagun ta dungan ka mhedu kari di peni?
Ima mesa rmnengo ku kari so kiya? Iya mhemuc rmengo.
Pslii hiya nngalan namu yamu ma, psliyun miyan hini ka nami.
Pawan ga pqlahang qyqeya ta hini. Sae ta rmigo ka ita han.
Ima qnlahang tama su mnarux hndure?
Quluh ga mnosa tmretun dheya gaga sa, kika mkseyang ba paru di.
Skgulan miyan na mosa bubul qsiya ka tama nami.
Nii ka gneegan na bubu su. Desi kiya hari di.
Tai lukus gnao ku na bubu mu nii, malu plkusun.
Ga plkusun na Bakan ga ka lukus mgtanah hari.
Mkmlukus ku egu hari ka yaku, msekuy de keeman hiya mesa.
Spaani bukuy laqi ga. Kii si ini beyo taqi.
Kedu su knbsukan ciga Dakis, mnimah su inu?
Baka hari nmahan su di Pihu, pkbsukan su kiya hari denu.
Iya hkeruy nseediq; knbeyax naq isu duri.
Hkrigun su tikuh maanu ka laqi di. Ini kela lmngelung heya dungan.
Ga ku na hkrigan, ado ku ka mnangan snadu gako hndure.
Ini ku qbsiyaq tmara de, dehuk hii ka kanna dheya ga di.
Bnsiyaq mosa pdanga sapah tama na rudan ka Masing.
Sberih isu tninun na nii Umin, ini ku kela smberih.
Bnsyaqan hmanguc na bubu mu ka qraqin boyak nii di, kii mhenuk puqul.
Hteri kadu na tama rodux nii, mgatuk laqi di.
Hnpure su ido di? Uxe beyo ceka na ali di wa.
Hprai beras kira ga; kii si malu puqun.
Ga hnprayan wa. Puqi naq de su muure.
Tbugi tikuh rodux ga kadu ga de bbiyan.
Hngedi tikuh sama de ini kdiida dehuk sapah ka bubu su.
Wada miyan hngedun skeeman ciga ka siyang bnari su di.
Rheqan ka rehaq na lexi han ma hngedan bale, mhada de tsyusun dungan.
Shetun su muwa sapah ka huling di? Naka su spaalix nganguc.
Rheqi tikuh rehaq na tlahi nii han, Pide.
Rhequn ta ka rehaq qhuni de pnhuqin denu.
Niqan naq yayu sqilic daha sibus ka Plmukan.
Ga qmilic lexi sekuy uyung sapah mu hiya debubu su.
Qlitun ta maanu bunga nii di? Gimax daha pure ido.
Ini daha qliti rehaq tmurak de pure duma seediq.
Gaga lubuy ga sunguc qnlitan na Habo. Stkuhi naq hmanguc denu.
Ga sqriyun na tama mu riduy su parih.
Iya sqrii da. Maha scuqi epux riyung di.
Wada sqriyan na Pidu ka gikus tinun mu tokan di.
Wada skuhan mahu na Mahung kanna lukus laqi gntuwan hini di.
Ima ga gmutu wara yqeyaq su ga, Umin?
Slmaqun daha wara snbetan daha paye yqeyaq,  ngalan daha tayhi naq yqeyaq kii.
Sqmai sudu gntuwan su qnalang sama ga di.
Ima sneban laqi su nii? Ma sllubuy.
Iya qrequr beling muhing sa; naqah taan.
Iya qrquri baga beling kii. Hmuwa de niqan psirak.
Qrqurun ta maanu di toruq nii? Yaani ga spuwan sudu.
Yaani ba kiya dgiyaq nsaan daha phuling detama mu da.
Ma na gisu chngiyun hini ka hukuc na Temi nii di?
Ga qrapun na Pawan ka papak na. Iya ba plaxi kesa.
Prwahi Tado ga de ini su kmkeli rmaguh.
Capil qhuni nii tmeetu su pusu btakan.
Mhani begu mtilux ucik qapan nii, Siyac. Ado su so muuxun hari.
Ini ta asi kesa maha ku qmuti ka ita Seediq; hae ku nganguc han mesa.
Ga uyung kyokay coro ka sapah na swai mu rseno.
Phmaun su maanu ka yqeyaq su?
Mkela su cmapang lukus, Bakan?
Nii galiq pungu na caic mu nii, Kumu. Cpangi tikuh ho?
Wada cpangan na bubu mu ka usuk na lukus nii di.
Cpangun ta maanu lubuy nii di? Nii galiq paru.
Tnugiyo cnpangan lukus na seediq kii. Kedu ba si ulu na lukus.
Ga dmengu ngiro so behing qhuni ka tama na.
Ini dengu qelung dheya hii. Asi daha hngedi meluq.
Qmuyux de, psaun daha gigan ka macu han ma, dngeyun daha bobo bagah puniq.
Ani naq ini dngei ka trabus; malu puqun hngedun meluq duri.
Wada dmamux behing na Lais ka deUwah.
Dmuxun namu knuwan ka tibu babuy ga di?
Mdamux nami dnamux sapah dapa na Awi Puhuk ga kusun.
Mhanguc su lexi nii, Padiq? Naka su kgeun tikuh ka qsiya na.
Shanguc ku na sama kudung ka Sama Watan.
Ima hmnanguc sama nii? Kedu knmalu puqun.
Smnalu ku kingal halung tthikan laqi, snalu mu btakan.
Kingal naq ssalu na puqan seediq kii. Bale na rbruban puniq de mhedu smmalu.
Slmei tikuh papak gakac ga hayan wa!
Snlmeyan na so sknuwan ka nii di Tude nii? Ma  ka ini beyo baga na peni.
Saani psalu Takun; heya mkela smmalu nii.
Ma so hari mqmquyux karac nii wa. Maha ta ani qmuyux ha?
Pqyuxi nganguc hii han; ini huwa ka dapa.
Ye qmnuyux soni keeman hini na; ma ka nii mhuriq dheran nii nana.
Maanu naq sepi mu skeeman ha? So hari ga lmingis ka sktama mu.
Maanu lngisan su dungan? Huling ta naq wada mosa tuting rcilung.
Hei curung lngisun riyung mekan na rapic.
Iya theri laqi, Ubus. Plngisun su di.
Asi maku tllingis smneeru ndaan daha mqraqin cbeyo ka bubu mu rudan.
Heya naq plaale tmheri ma, beebu bale ka Iyung ga di.
Theri hari ha. Iay lingis kiya hari denu wa.
Iya thrii huling kii. Qmiyuc seediq wa.
Seung naq mttheri riyung dheya kii. Ani si ini daha ba so tgdiyan.
Asi gremi baga cida qhuni ga, Ulo; qmeerung oda.
Ima wada gmerung rabu mu doriq huling nii di?
Wada gremun na Kuras slmadac mu da. Tnteyan na buuc dapa mesa.
Gremo su kawin mu kii wa! Iya pqani qhuni saadux.
Nii ahuc gnreman na qmheruy btunux paru ka tama mu.
Mhenuk puqun ka aring nii. Ini ksaadux puqun.
Ado paru ka btunux kii ma, ga daha kdhaun qmheruy.
Uxe pkmekun qhruyun qhuni kii; saani mangal baru.
Kmkelun su mheyan kingal lubuy paye nii, Tado?
Ani nii ini su kmkeli, Sudu; ma su so hari uxe mnekan ido.
Uka kmkelan rmengo seediq kii. Saadux riyung lnglungan na.
Ini pkmekul mntalang Takun daka Dakis hndure.
Tnteyan namu ka nii di? Niqnan tteyun ta dungan?
Ga tmeetu maanu dheya ga wa? Ye ga smeeli babuy?
Ga qreengan na rulu ka eluw; uka nami ddaan.
"Wada mqalux kanna hei na ma lukus na.
"
Mspai Temi daka Lubi, ado ka ga msterung laqi daha.
Moda skgirix papak eluw texan ka Iyung Tado, kika paanan tama na meyah alang di.
Ye kii sdanga namu laqi; ssaun namu hmgeluq pila.
Maanu ka ddanga namu laqi, so nii namu mgduru klaali di?
Dngao miyan yami ka Robo su nii di ho?
Dqagi rmengo! Iya tgsai bale!
Qbriqi ku ha; teta su mu hwaun dhenu.
Ani bubu na qbriqun na ka laqi kii. Laqi uxe dndungus.
Qbriqan muwa ka rudan di. Uxe so kiya da.
Kingal dndulan supi Tanah Tunux wada daha thdeun ba cmebu ciida mesa.
Ga ddulan na deAwi ka dapa upu ta.
Niqan ddooyan basu truma cbeyo; ado mheyu ka  seediq uka tloongan de, sdoi ddooyan na denu.
Kiya naq kari dnrunan na tama su. Iya ba chngii wa.
Qmneraq teru kgeli ka tama su.
Tiwas, dsdesun saku naq inu wa? Asi ta bleyaq theyaq sapah na Umin nii hayan.
Qtaani kndalax hini wa, teta namu qtaan.
Swai rseno na Umin ka heya.
Tmnalang su meyah hini Pihu? keyan ba si hengak su.
Maha bbaro laqi nii; tai bbaro kana hiqun na papak ma baga.
Mnarux hari mqedin egu hulaq wa.
Ppexi tikuh hwiras mu nii. Kii bale ga meniq mnaruh.
Ngali; gaga kaciya hii kanna suke.
So hari bubga qhuni qtaan ka qmagas, puqun seediq duri.

Sgaani laqi ga duma peni! Hwaun su naq kanna?
Tai hari wa! Iya pqani btunux.
Heyung naq sduduy klabi doriq rudan.
Daan daha nanaq kkngalun lmamu bobo na dhenu.
Kedu kneegu kurang su baga.
Kehing baga kana smalu ani maanu wa.
Hai tmabu mugi rodux gaga hayan.
Sresi tikuh ngucun na laqi ga wa.
Kika sqbahang mu ba kari daha; teta maanu ka ga daha srengo.
Qbnhangan mu kari rudan kanna nii; uxe mu naq gnkela yaku.
Kparu hari ka kari su, uxe daha qbhangun di.
Ngali ta pnkingal kana siyan nii.
Spui kana beras ga nganguc ga.
Ima spuan su mosa meepah klaali?
kulaun maku msuupu namu mtheyaq cbeyo.
Pspuun daha hmanguc snguc wawa camac cbeyo.
Klaan daha riyung cmebu rapic kana laqi rseno.
Mkkela nanaq cbeyo dheya nii.
Traun su mu eluw swaye hhaun Hori hii kusun, nleeluw hari wa.
Lpaxi han yayu su. Ga niqan sbrangan di.
Nima halung gaga psaun behing hiya?
Qnpahan na tama mu kana dheran nii.
Qpahi kana ssiyo na. Ini beyo mdakin ka sudu nii.
Sdoi baga su. Sa su mtakun.
Qtai wa! Sdheriq! Msao su takur hi!
Ga sdoyun bgihul laqi ga, ki lmingis riyung.
Kedu bale sudu pako ka sdoyan lukus na.
Psdoi tikuh isu han laqi ga. Qlhangi tikuh.
Mdae namu eluw naqah hiya wa, asi oda eluw malu.
Qtai laqi ga te! ga gmhei mekan, laxan na ka siyang na.
Saadux riyung qraqin camac wa.
Ini na rqeni nhari ido pnsekan na, bsiyaq meniq quwaq na.
Ani maanu rqenun na laqi ga.
Ga muure da, kii bale ga rmequn maanu qtaan.
Ribo paru ge, hprayan bunga ma sari ka kiya.
Iya guulah laqi; nleelu hari mosa.
Ga ku gmuulah dheya nii wa; naqah peni?
Sklui ku paru hani mbahang kari na.
Uxe meyah pqita bale; meyah smaso nanaq.
Osa tsaso hiya, paru bgihul na hiya.
Tai kui probo ga te! Ga psrobo kui ppuqun na.
Mali tikuh na Umin nii han Iwan; ini baka na heya dungan.
Mpgeyu maanu Sine ga? Akedu ba knparu keruc ga na dooyun.
Iya mmhemuc qmquduq laqi daha, kseengun su daha di.
Heya snalu selung qalux nii.
Malu riyung sphuma ngiro ka henuk nii, egu hnreyan na. 
Uka naq brahan ka laqi; seung naq thrulas.
Ado ka ga ini ptkela taqi ka Batu, kii ini na klai kanna hrulas na.
Iya eyah meyux hini wa; meyah su snttilux seediq. 
Akulux! Kedu kntilux.
Keyan ba kntilux alang hini ha¡I
Kedu ba kntlexan ali saya ha!
Ga  rmgeruy paye ka debubu mu.
Ptlamun miyan na undozo ka sense nami, ado miyan ini thei kari.
Burux naq taqi su hini keeman saya han; meyah ku kusun na.
Damux nhari ka dnamux behing qhuni ga han; hriqun quyux qhuni de qmuyux.
Huwa kesun tminun tokan bale nii tama?
Iya cequr nduyung laqi wa. Hmuwa de kddamac!
Kedu naq drumuc na meepah ka Ape! Hmnuwa su naq isu?
Uwic blebun ga peni Pawan; pqdali laqi de mhada.
Meniq sapah klaali ka tama mu, ado ka rudan di, ini osa neepah di.
Qalang tikuh isu ssiyo na peni Watan.
Ini qiyuc seediq huling mu nii. Iya kiicu.
Sapo capang paru ga de taqi namu. Msekuy keeman.
Qtai baang na harac nii Sapu; teta msderux?
Ga inu phelan su qsiya hini di Takun? Kbrexo mu tikuh han.
Iya mhemuc siyus seediq Umin; naqah so kiya.
Iya phengi hiya rusuq kii; ddaun pbetaq seediq di.
Ane na heya ka Pawan ga.
Kingal huling ga na tbugan swai mu rseno.
Weewa mpneyah inu ka nii?
Ma su ga pnguwan mekuy negul dapa nii di, Awi?
Bale naq ba ita Seediq saya duri di, uka ta kkesan iya uyu gaya Telu ma Plmukan nii.
Ga msbukuy mheyu tama mu daka tama na Obing.
Wada mu daan ptuting inu di lpaxan kii? Hani mu ba bnari wa.
Asi ttingi puru ga wa, kii si ini beyo.
Pniqun miyan hini ka lnmuwan nami yami ma, pniqi hiya ka namu.
Dahur duma qsiya ribo ga Awi; scuqi egu riyung di.
Ye malu hari baga su di? Ini knarux di?
Rdingi ba piimah ka tnssino ga; uxe maalix heya denu.
Ga mtlibu so behing qhuni ka ppai miyan rudan.
Ga mtara pusu hako hii bubu su, yahi ku dmayo mapa qyqeya si.
Niqan daha klegan ka keguy nii mesa bubu mu. 
Wada rduun laqi patis mu hndure, kika nii mu ini slai patis knbrexan mu isu dungan.
Trqilun riyung  pai na ka Tiwas Nabis sa.
Iya mmhemuc mesa mngangah laqi seediq; so kenu ta naq knmalu ka ita duri.
Mngkuung riyung beling truma lhengo ga; asi ka madis hiru.
Ani naq trteru biqun saku de, niqan peni, Besi.
Asi ka mgnetun so ali smseman de, hmlama hlama  ppuqul seediq ka knkingal sapah denu.
Mgipuh qhuni nii, ini daha ngali smmalu ani maanu. 
Egu ka speriq reko ttaun ta, ye ba uxe nii ka ngayan na bale.
Iya mmhemuc hmili seediq; bleqi naq lmngelung ka ndaan su isu duri.
Ma yaku ka hliyun di! Ini ku kela ani maanu ka yaku.
Kedu bale si hnili su yaku; ini huwa; hae ta mprengo berah tama bubu su.
Maanu kesun namu hlii Yako denu? Ma uxe so kiya si seediq.
Iya pdringi piimah Lulung nii; uxe maalix heya denu wa.
Wada poxun bgihur paru repun na Lulu di sa; ye na ado pnhyegan bobo ngahu.
Poxan namu muwa eluw hini ka qhuni nii di? Mooda inu ka seediq di?
So hari mesa pnhyegan tama na ka sapah na Dakis mesa kari daha.
Lngui puniq nii Utun ha; hao ku nganguc han.
Trmai kesa laqi ga han Robo, trima ku kiya hari ka yaku di.
Gmaalu riyung rudan ka Ape, trmaan na hei klaali ka bubu na rudan.
Tnrima su hei di Lulung? Nhari hari wa! Maha ta di.
Tnrmaan su hei laqi nii di Tapas?
Gmaxun daha bunga ka pure ido rumu cbeyo, ado uka riyung paye ka ciida.
Snagun su knuwan pngerah pnuqan daha ga di Obing?
Ga snagan na Hobo ka iraq rodux; osa smino sama ka yamu.
Phei lukus su kii han Tola; ye su plkusun maha gako kusnu ma?
Wada pheun na bubu su pacang hhlagun su klaali di.
Mosa ku sapah na Umin sbbiyan ciga ma, ga ptrima laqi na ka qedin na.
Mnahu namu lukus yamu di? Ga ku ini qhedu mahu yaku nana wa.
Ima pnahu nuqah nii Temi? Bubu su?
Bakan, psnagi weewa ka sama kii wa; osa hmlama ka isu.
Msino su knuwan isu Robo? Uxe beyo smmesun di wa.
Walis, mnoda ku sapah bbrigan parih hii sbbiyan ciga ma; ga meluk.
Niqan icux snalu daha qhuni ka rudan ta cbeyo; kii cuxun daha ido rumu.
Rndingan ge pndrigan ta tmatak meepah, pnsputing ta meepah we dnyagan kesun ta.
Wada msputing mkuni pnyasan na Dakis Pawan.
Ckuli tikuh quri hini ka gakac kii Lulung.
Ckulun su quri inu hiya di, pqrii hini.
Sai dmayo cmikul ryaka tama su Duya; ye ado egu napa na qhuni ma, ga na ini kmkeli tmulus di.
Ga cmeyax qhuni ka Kuras ma, ga dmayo smnetur qhuni cneexan hii ka qedin na.
Ceexi qhuni kesi Walis de plaale dehuk sapah.
Malu ceexun qhuni baran nii sa; niqan naq eluw na mesa.
Ga qhuni cneyax na Puhuk; plaani ku naq de, ini baka mesa.
Ga smetur lukus na mmaha ryoko ka Tiwas daka Robo.
Ani naq niqan ryaka cuuxan we; asi naq beyax ta mosa tmulus.
Qrasun daha riyung kesun mosa ryoko cbeyo ka ita Seediq, ado ka ini osa uniinu ka seediq cbeyo.
Pihu, iya psnetur yamu ka Tado su; heung naq so kiya ka mtswai, ncigil  so mkseyang.
Umin, asi ka mddayo ma mggaalu ka mtswai; kii si maha malu ndaan tnsapah.
Osa sbuli bobo qsiya yayung ga Pawan. Teta su dehuk inu?
Ncugili smbarux paye ga ta phdagun nganguc nii, Pidu ha.
Ita Seediq peni na, ani maanu so ooda ta meniq alang we mssbarux ta, uka kesun mosa smtuku pila cbeyo.
Ncgilan daha mhuma paye ma, ncgilan daha mhuma sama ka yqeyaq daha riso alang ta saya di.
Tbuli so nii paru qsiya yqeyaq su han Utun; biciq qsiya de mptara su hii denu wa.
Tbulun su knuwa yqeyaq su ga pusu hako hii di Coki?
Tnbulan na Duya mu yqeyaq miyan nii; mtuwa laqi mu kii.
Tnbalung sknuwan bubu ta rodux nii? Rima balung na ga tblengan na hii di.
Uxe nnkure ba Awe ga han peni? Ma ka wada qtehur di.
Nnqtehur ku sriso han duri; nii ku naq rudan ka saya di.
Biqi ku tikuh nana wa; uumal mu na Takun nii.
Ma naku rudan ka yahun su gmeeluk, naka su mosa gmeeluk na riso ga.
Gneeluk mu na Mona lukus nii. Egu pnsugan na heya mosa miyan kyokay.
Iya gleki hlama laqi kiya wa; mplings di wa.
Mdrumuc riyung mosa kyokay ka bubu mu rudan; snhii riyung Utux Baro.
Wada hurah qnyexan quyux hndure nii ka harac nganguc na Siyac.
Ga hmurah sapah na cmucac ka Watan; ye mpheyu sapah bgurah.
Netun so mqedin mmhemuc ka ptasan dqeras de, mhurah ka patis daha dqeras denu mesa kari rudan.
Ga knbunuh bunuh tanah ga ka bubu na Sapu.
Kbnuhi bunuh su nii wa; chngiyun su kiya hari denu.
Qnyexan quyux ciga capang kii, ga ini kdengu nana.
Sqyexi nganguc ga ngaba kii han, ado so tkaangal rutiq na.
Paha behing truma tnabus ga Lulu, sqyexun quyux di.
Sqyexan quyux hiya, Tado; adis hini qyqeya namu kii.
Ga pbehing tikuh ngaba siyo sapah na Dakis ka tama na; kiya naq rudan na, smkuxun taqi behing.
Ini psdayak ddupun saan phuling daka tmlenga mesa rudan; ini daha naq hai phuling ka ga haun tmlenga.
Seediq mphuling ge, asi ka tmabu egu huling ma, kndlaxun daha swawa tmgesa mhero camac.
Phlingun daha so qolic, rqebux, ma qolic weewe ka huling mpgiyas han mesa rudan, kika desun daha phuling pada ma boyak denu.
Desun su inu dapa sisu?
Qmiyuc waso na dadan srkunux nii duri, kii kesun daha dadan srkunux.
Ga su tbugan maanu rodux su nii Tumun? Kedu kntbeno.
Mbeyax riyung ka gncahu na quyu qbequq.
Phmaun na paye klaali han; asi melux mhuma tomato biciq di.
Paq! paq! paq! daha tmapaq baga ka riso mita kmeeki weewa.
Tmabu bngehun paru ka mqedil kesun Puuma nii mesa.
Wahil galu ngalun daha gukuc supih.
Ini tgiya da tyadan nii. Yaani scuqi clokah surung na di.
Yaani nadis Plmukan ka encay nii, uka cbeyo hayan. 
Syuki kesi tama su peni; heya mkela smuyuk ware qtehur.
Tperaq nii ka ngalun daha rako tanah ware ttinun.

Ga kana rtahuc Kuras; maha baka slungu kii di.
Mtqeran ku keeman ciga yaku da, kika kraman ku mosa taqi di.
Nii ka tqiyan na tama bubu mu ma; taqi miyan hini ka yami.
Nii phlingan na detama mu rudan cbeyo; ga naq rudan di ma, ini sriyung meyah phuling hini di.
Wada kbnuhun na Bagah ta bunuh su Ukan; so hari mesa maha ku Hori.
Ga kbnuhan laqi mqedil na Takun ga ka bunuh tanah na laqi mu.
Kkcui kucu Lawa; dao su naq tdiyan pako eluw.
Pkcui kucu laqi su Lubi; msekuy wa.
Kkcuun su so knuwan kucu su nii di Bakan; ma su krwahun riyung.
Maanu na tama mu kiya wa! Ma na wada kkcuwan ka kucu mu di! Ye ga gmuuqu mita na.
Obing, ma su ga pkcuun laqi ka kucu na bubu ta kii di; naqah de isu naq kiya di wa.
Wada su pkcuwan Temi hndure kucu su han; sai ququ smiling heya, teta na ga skuun hii.
Iya mmhemuc mangal nseediq wa; pgeeguy ka so kiya.
Mnoda ku rhengun namu hii ciga; ma uka sseediq ka sapah namu.
Wano ba ini kela kari ta ka runge; mgseediq ba ka hnyegan daha.
Mnugaya ba han ge, bnege ku na yaku ka patis kii Takun han ma, wada mu sbege Mona di.
Uxe ta bnarah saya ka Gaya ta ita Seediq nii; tngaya naq kndalax rudan ta cbeyo.
Maanu saun su mglaqi tgimax theyaq hii isu dungan? rudan sisu di.
So hari mesa ga tmlaqi kingal laqi rseno dungan ka Iwan Nokan; mnbahang su Pawan?
Ini so cbeyo ka weewa ta Seediq saya da; ini tlaqi egu di; ani naq kingal daha de baka daha di.
Ima tnlaqi so Plmukan qtaan hnyegan na gaga Walis, ma mu so hari uxe qntaan.
Ado ka sbhuran riyung bgihur ka dgiyaq kiya, kii kesun daha Sbsawan.
Ma so hari psbgihur karac nii; Te! Mtanah karac quri hunac ga.
Ima snkeeman squwaq sapah su hii ciga Roro?
Iya sqwaqi laqi ga ha; hani ba mntaqi saya bale.
Wada sqwaqun deUma mneyah theyaq hini da ,laqi nii; kika tutuy di.
Wada namu sqwaqan da; wada qduriq ka rapic ga di.
Prehi halung su kesun ku na Takun. Meruh ku ma, ini khrenang ka halung, kela naq ini psai tepiq nana.
Qtehur hari sgidi nngalan na qbsuran mu rseno.
Ktrasi Pucaq! So puniq hido ngerac; mttilux riyung wa.
Iyung, ga kmtrasi kanna seediq ga meepah yqeyaq ga; ma wano isu ka sqquyux?
Stmui tikuh siyang ga Utun; ga mu ini psai timu nana.
Stmuun daha timu ka so siyang bnaruy daha ma, so wawa nngalan daha.
Asi ka stmuwan timu ka qmamas sama ma; uka ta timu ka ita Seediq cbeyo; ye ta ba tnugsaan na Plmukan.
Mqamas su sama knii isu Tapas? Malu ba puqul ka qnmasan su ckawas.
Qmasi duma bunga namu wasi nii kesa bubu su  Awe; hmeri malu puqul ka qmasun.
Qmasun mu sama nii si bubu su, iya hngedi mesa.
Qamas isu ricah nii di Buha; mkela su qmamas?
Nii sama qnmasan, Padiq. Meekan su¡H
Pqmasi ina su lexi nii peni Uwah, mkela qmamas ka heya.
Gmuki gemuk na ribo ga de, namu dmngedang qsiya; uxe pkdiida mbuwa denu.
Gmukun daha btuku de kddamac rodux si ma, thwayun daha tmuting ka btuku de, mtkela rodux dungan mesa.
Ga mosa gmemuk maanu Watan ga, kedu qnbsiyaq?
Gnmukan mu mhedu ku mekan ido ka gemuk na kama ido han wa; ima ka rmnaguh di?
Wada inu ddoriq namu; ani nii ka ruhu ini namu qtai.
So snddoriq ka tminun nii; asi su ka ini qtqeran smluhe.
Mhako ta inu tama? Ma ka glahang yayung nii.
Iya turuq seediq Piling. Bnarah su inu ka so kiya¡H
Mturuq su quri inu Walis! Qtai hari kucu daha ga wa.
Truqi ka turuq su han ma, rengo.
Wada truqun na Dakis soni lukus su, ado ka ga bsukan, ini kela ani mmaanu.
Maanu su kii Uruh! Ma su mmhemuc tmuruq seediq.
Weyo! Ma nii qmuyux di, Tude; ma ta uxe mpaha tlenga di; snpapak naq ha.
DeBaso ga ka tnpusu ba meyah meniq alang Taso hayan sa.
Snpusu maanu dheya ga Peko? Kedu bale si pnkseengan daha!
Mdrumuc riyung meepah ka seediq Truwan; ani laalang daha ini qtai seediq mgduru.
Ga sngipu daha balas dapa ga, te! Kika ptgdiyan kiya hari denu wa.
Snppila namu naq; iya mkmhemuc maruy.
Pllingi isu hini Ulo; sao ku plaling tgdaya ga yaku.
Ima pnlaling tuya nii tama? Akedu knpruwan.
Iyuk ta puniq cbeyo ge snalu btakan. Prequn daha plabu na truma ma, bglingan daha kingal beling biciq ka puting na.
Mkela naq meruh senpuki laqi ga wa; tai hari baga na de netun na prehun.
Pyupi riso ga puniq, Losi; mbeyax hengak na dheya.
Nnamu naq ka kiya, uxe nami.
Buyuh yamu ka rodux ma phanguc miyan sama ka yami.
Ga muyuh uban bibi uyung sapah hii ka bubu su.
Asi byuhi snuunux su kiya di Uruh; hwaun su naq rmangi ka mttilux karac.
Ye namu byuhun uban na ququq nii? Ye namu srukun?
Ddaha nami naq mnosa tmlenga ciida, yami ka Abu Piling.
Iya eyah smbbirac hini kesa dheya ga han Durah; ga mnarux bubu mu.
Snbratan deIwan mneyah theyaq hini ka laqi nii, kika tutuy di.
Iya sbirac sapah hini laqi nii! Osa theyaq nganguc denu kini.
So hari mesa tnhuda ciga ka dgiyaq Truku; hmuwa ka quri yamu Paran hii?
Mthuda ba paru ka misan knkawas ciida si tama mu rudan; wada puqul huda kana ka so pnhmaan mesa.
Ini thdagi hido ka quri hiya wa; phdagi quri hini lukus namu.
Thuda de, wano so sapah truma ma behing truma ini thdai huda.
Rudan Takun, thuda de, ye thdaun huda kana ulaalang uciicin ha?
Ga thdaan huda eluw oosa Karengko; uka ddaan rulu.
Kmeeki namu de, psdangi yamu ka seediq ssiyo namu.
Sdangi Ukan ga wa; maanu ka sdngiyung saku yaku di.
Tiwas, smmesun ta de, adis kana ka so ddangi namu ma, so gnxalan namu muuyas.
Te peni Abis! Ga kndamac nyahan su kana huling mu nii.
Asi lux kddamac snebuc na rodux ka Iyung. 
Gdraun daha tuya nii Mukan wa! Ma mahun daha dara na; skbeyax hei mesa hii.
Wada gdraan na Bagah ka quyux bbuyu di ma,wada na spiimah dangi na.
Gndraan Qapah kana rodux nii; ini beyo ka baga na heya.
Puhuk, asi kdrai beebu texal han wa; ini thei ani tntikuh ka laqi uka luqi nii.
Ga kdraun pqeepah tama na ka Siyac, so sgaalu qtaan.
Skdiyun su knuwan ka patis mu di? Nhari hari, skdii tikuh.
Thiqi laqi ga, kii su ini lingis denu.
Thiiqan daha hari ka seediq so mqpudi.
Hnuun su mknedux hari, ye epux hari?
Mpkuudus ta di; gisu seediq meyah mangan ita di.
Mnuudus ka dehuk sapah ising hayan; wada mgedang bobo na di.
Snpahan rudan ta cbeyo ka dheran nii mesa kari daha.  
Ye su ini slai lukus su nana?
Qulung mu naq slayun mesa kari na.
Wada daha slayan da, kii ga mqaras bubu na.
Anaq uka ka pila daha, qlengun daha bale mhedu smmalu sapah daha.
Gisu di, bubu su? Kedu knbbiyan yahun na.
Saadux qredi ga; tbeki btunux ga han ki si maha gerung.
Ndaan su ptebuk inu khaya bunga tunux su?
Tnebuk na qhuni teerang na, kii muuwic hari qtaan hei na.
Pntebuk neluk ga, ki wada peruq kana gagi doriq na.
Skadi nami hei qbuwe, brigun nami.
Qhuni mhenuk ka cquru nii duri, uka oda na. 
Egu klegan ka tmurak nii duri, uka riyung paye ka cbeyo, ngalan daha ido mekan duma naq. 
Tnbekan qhuni tunux na, kii wada desun byoing.
Pntbekan su inu dahung dqeras su Dakis?
Mrana ka lutuc tnsapah daha, anu ka laqi daha rseno han.
Hbaro riyung seediq meyah mita tama mu.
Mhedu smrai de, msciyuk mimah tikuh sino denu.
Bsiyaq smrai seediq cbeyo.
Msterung miyan Hori hiya texal yami Awi, bsiyaq nami ini pqqita di.
Prnui tikuh tama mu, meyah ku de smmesung kesa.
Sgbeling daha xiluy nduhan so mttanah qtinuh ka rudan ta cbeyo.
Splukus na lukus mknedux ka laqi na Tapas, ado ka msekuy ngerac.
To uxe mnita kanna seediq ga.
Uxe bale rmeno kari seediq ga, bale ba.
Niqan kingal kari kesun pskyaun bgihur, ini thei Gaya meniq dgiyaq hii si.
Gaga spuyan galiq oda na, kii ini qluli qsiya ga.
Nangi so kiya han, teta su daha ini kseengi.
Iya knnangi wa! Klaun su daha.
Mnnangi riyung seediq gaga, Iya thii.
Teyan bale knledax idas keeman saya ha, ma so hari diyan.
Snnangi riyung laqi ga ma, mnabe riyung.
Wada ku scuqi mseyan ciida.
Mrkerak riyung gheguh nii.
Ye ga mrkerak riyung bukuy dapa ga, kii ga pgheguh qhuni.
Ga mgheguh, ka heya kii ini mkmosa ani inu.
Mosa ku lmanguy klaali de bobo mnekan.
Mrkerak riyung qnyatan na tmaquy nii.
Mkere riyung bnekuy na qwarux nii.
Mrkere riyung snalu na sapah ka heya.
Smkuxun psasing duma seediq, kii egu naq sasing daha.
Iya rengo da! Qdriqi hii, ga bsukan.
msibus hlama nii, ye egu sato wada daha psaun.
Malu mahun azi na begu ga.
Qdriqun hari ka seediq bsukan ma uka rngagan.
Pldaxi ka sapah ani namu naq ini eniq hii, ado so ini mmhemuc mosa remux sapah hii ka seediq.
Maanu ka pldaxun daha de meepah keeman ka rudan ta cbeyo?
Mita so quyu de qdriqan daha, kcugun daha.
Ado niqan ka so kcugun daha lmngelung, kii ka  mkqduriq.
Mimah riyung sino seno na, pqduriq ba qedil na ba.
Sai lmiwaq rodux ga mosa qnalang sama ga  Robo, maha smeeliq sama pnhmaan hiya di.
Wada gerung ka qogun mu, kika mosa ku kmbarux na Tiwas.
Mnspusan mangal kana ka knkingal seediq.
Seyung naq thiyun ka kari rudan.
Iya rngai uruk ga, maha mtali di.
Ga rmange ninggyo ka lagi ga.
Egu riyung ninggyo sapah mu.
Ita tikuh cubu boru ga, rngayun na laqi mu.
Nima boru gaga gmeya baro ga?
Rngayan na riyung tama mu ka huling ga.
Mkrmange rulu biciq ga ka laqi ga.
Qnalang niqan dnamux kesun tibu nii ma, qnalang uka dnamux ka kadu.
Gsgesi nhari hari uxe ta qdeun di.
Gsgesun su knuwan di? Kedu qnrutiq na lukus su!
Qhdeun su knuwan matis patis su di?
Ima pnqapah kana klabuy nii?
Wano nii ka kari mu.
Ye ado ga lmngelung laqi na ka Robo ga, kiya sknarux na.
Tgyani nhari hari ware ga, uka ware tunun mu di.
Ye gaga sbengux di ha, sama ga? Ma so skenux hari sknexun?
Ga srpungan da ido ga; iya puqi di.
Ma so hari ga srrapung hari sama nii di; lixi denu.
Wada ku mimah begu ga, Yaani sbbengux hari di, kii gisu so mnarux hari ka nbuyas mu.
Sapac deriso alang ka yqeyaq nii cuuxan han; pphmaan daha keguy.
Ulan daha qnawan saya da, ado ini eniq ka snuyuk.
Mpsekan su bindo isu duri?
Pure ku puqun na tama mu.
Iya turuq bebe hii.
Pnheyu daha kdkilan riso alang ka eruc ga.
Kedu kndkilan na laqi su nii Walis; ma so hari wada asi lux paru.
Pdakil ku qhuni nii ka yaku. Kdakil qhuni gaga ka isu.
Asi pdkili naq btakan ga siyo na ka kerung pnhmaan su.
Tsyusi han, sama ga paga ga, kii si maha ta ini beyo mekan ido kiya hari.
Priyux nii han, teta su maha baka ka nii.
Pryuxi bhege kana ka wagi namu.
Ga ppriyux rngayun laqi ka dheya ga.
Iya chungi, dai knpriyux rehak na beluh.
malu bale mahun ka begu sama nii.
Uka qsiya su? Gisu ku mhqeni riyung.
Ngali tikuh ka ware ga truma kulu ga.
Siisi nhari hari lukus ga; yahun daha mangal.
Snais nima ka ribuc nii? Kedu knparu.
Psiisi bubu su han, kii si ini beyo.
Yaku naq ka msais lukus na laqi mu.
Yaku naq smunais kana ka lukus na tnsapah mu.
Siisun mu kiya hari da; pniqi hiya ka ribun ga han.
Sniisan na bubu mu ka kanna plkusun tama mu rudan.
Pnsais su ima ka lukus su nii?
Tnugo mqedin kanna ka laqi mu.
Tluungan nima ka nii?
Utung han puniq ga, kii si ini beyo praun kiya hari.
Malu hei na laqi ga, mtbeno qtaan.
Bbaro hnyegan na ka tama na.
Snoli bukuy na teta mosa inu.
Snolun mu denu laqi ga; muwa de mosa mgedan hiya.
Maha mu snolan dhenu ma; maha uka ka seediq mdayo heya.
Snnoli ku mosa wa! Ima naq pdayo yaku?.
Ini huwa wa! Psnolun mu tama na dhenu.
Psnoli hi ka swai na kisi; ini mmari theyaq.
Kbyaxi megul su negul dapa wa!
Iya mhemuc mhulis mosa su sapah na seediq.
Ini khungul da slmadac nii, lpaxi tikuh.
Smkuxun ku rmange baga na bubu mu rudan slaqi ku, anu mkerung baga na.
Ima ga pure kerung ga? Ma skkerung sknexun.
Smkuxun ku smkenux knsknexan na phepah.
Naqah sknexan; ga buro di.
Niqan trasi su tunux, Iwan?
Ptsyusi Rabe han sama ga. Uka ku jikan saya.
Tsyusan su inu sama nii maku ini qbahang ga su tsiyus sama?
Maha ku rmigo tikuh alang han.
Iya mhemuc kari, tduwa hari.
Mtduwa riyung laqi nii.
Ga stenge da, lebi gsiya ga di.
Stngai qsiya kana supih ga han, maha uka qsiya kusun han mesa.
Rngagi laqi ga sapah ga, pstngai qsiya liwas kesa.
Gaalu ta kana ka laqi ma rudan.
anaq laqi seediq dur,i glaani kana.
Glaalu naq kana ka tnsapah su.
Pbaka ba maanu beras nii da? Maha ta mkrima rabi hii wa.
¨Ò¥y²¾¨ìmccebu!
Wada peruq kana gagi cnebu na btunux Pawan.
Kedu su bale knbbiyan dehuk sapah.
Mhei doriq huling de, hei mnsuupu kingal gutu cida ludux kesun daha kingal gelang.
Qsiqa hari isu Dakis! Maanu sun su haya gmbaro rudan.
Kbragi tikuh smeqic namu btakan; hmuwa de ini baka qndisan na?
Kbragan daha hari riduy kawin de, mseqic cida tlahi ga baro.
Ye ini huwa kbragun tikuh negul dapa nii?
Ima pnheyal qhuni nii Walis? Ma na asi gtui hini di? 
Gtui hini napa namu bnaquy ma, gutu hiya ka napa namu qperas.
Ga daha gtuun repun ka macu knteyan daha.
Gtuwan miyan behing ka qhuni mreemux pthuun ma, cneexan ka duma.
Mpsnetun ku sapah mu dapa kusun han, pgutu ku tayhi na truma ma, haun mu paha yqeyaq.
Mgutu ta btunux tnbulan daha kusun, iya chungi madis rawa ma bruru namu.
Ado ku ka mnarux, kika pyahan ku na ceka na ali sapah yaku ka sense.
Wano ba kiya qqusun su isu; ani laqi su ini su dheki dmanga.
Wada mu pdesan maxal kbeuy ka Walis mmaha  gako.
Mkmadis su ima tdalun su de mosa Tayhoku kusun?
Obing, wada mu spaadis Kuras ka kucu su kesa Awi mu de su nntenun.
Pngalan ku na laqi klaali ka bubu mu, swai mu peni, kika asi ku lux ini bleyaq mosa muuyas sapah pyasan.
Uxe ga hii hlama su dungan peni, Puhuk? Psugi laqi nii duma han denu.
Wada mu psugun dePadiq ka duma bluqun napa su ciga di, Bagah.
Malu riyung ka ntama Takun; psugan nami na pnkingal quti rodux bnaruy na Prisiya.
Ga msaasuw lukus haykyu kana ka seediq alang; ma su ini osa psaasuw ka isu?
Psaasuw naq yamu ka kiya di; baka ka naku nii di.
Nii naq pnasuw ku na daha wa; hbaro ka seediq  mosa paasu hii han.
Tama na Siyac mnasuw putung daka timu nii; dnahur na mosa namu dmayo mehing puniq si.
Ma su wada tapan snuunux su di, Rabe?
Ntapan nanaq na tama mu ka tunux mu bozu nii; mkela qmluh tunux so nii ka heya.
Wada paatak tunux Baysyuring dePering; yaani meeyah bbiyan hari di.
Ptapi Lubi ga kukuh su bubu, ini su qita doriq.
Ptapun su Awe ga galiq su kiya Robo? Siisun su maanu galiq su kii?
Ptapan mu bubu mu rudan ka pala tninun mu; ini naq kneeru mkela matak sslmeyun lukus ka rudan.
Seediq mdrumuc qmeepah ma, mangal riyung camac mosa lmiqu ka sktama mu.
Wada rngrangun na laqi ga gnbulan su da¡A ini gdema wa laqi ga.
Snteri naq rngrangan su ga Awe; uxe ku psnetun wa.
Brahun ta skadi inu ka eruc sapah de namu skbarux seediq?
Tnhrigan ta na Tanah Tunux meyah ta meniq alang Gluban hini ka ita.
Thrigi tgrahuc hari behing namu si tama ta rudan; iya eniq bobo ngahu mesa.
Ma daha wada thrigun tgdaya ga hako mneniq  hini di!
Naka ta thrigan hini sapah ta dapa ga di; ado so tdhediq hari.
Sbrnexan namu hini de, ma psrcilung rnecux ka uyung sapah de qmuyux.
Snbrnexan na detama mu ka yqeyaq miyan nii.
Probo maanu paru riyung nii? Ye uxe mqiyuc seediq?
Ngayan mqedil kesun Robo nii. Nngalan daha knkela psrobo na kui probo si rudan. Irih daha knesa mqedil mkela riyung tminun mesa.
Yahi mangal saya rehak sunguc knesa ku na ciga tama su.
Kesan na phepux nbuyas mu ising kii; ye ga mita mnarux mu.
Asi ka mtkelang dheran spahan ta, kika tkanun daha qhuni mreemux qtehur.
Niqan so pnhradan ma, so teebun ka dheran qtaun ta lmiqu de, ye ani ba tnlangan seediq cbeyo ka kiya.
Osa kmbarux tikuh parih urung na Ukan han Awi.
Iya kbrexi seediq slmadac su kii Sapu; ini pntena ddoi ttaxa.
Wada su kbrexun ima parih ta dapa mesa su tama? Naka mu saun smiling.
Uka kbrexan pila alang ta ita Seediq nii; ye hmuwa mesa kmbarux pila ka alang Plmukan peni.
Kbrexo ta tikuh bakic su nii han Pidu; ga gerung ddooyan na ka naku hii wa.
Wada na skbarux seediq ka qburung na paye heya han bubu nii; asi lux mgedang qburung ka heya di.
Ini kmhemuc pkbarux qyqeya seediq ka bubu mu.
Knbrexan na Paras texal ka paga mu nii; saun na mapa bnaquy.
Iya ba mmhemuc mangal qyqeya na seediq kesun ku na tama mu.
Hemuc na bale maanu laqi na Dakis kii wa, ani rodux seediq gruusun na hmanguc.
Ma su mkmhemuc mosa remux sapah seediq Torih? Naqah so kiya wa.
Mhmetun su naq paalix nuinu ka ruhu su han; sslaun su maanu di?
Mhmeto su paha eluw ddaan seediq nii ka qapi su xiluy wa; daun daha tdiyan di.
Ga na mhmetan moda mqeya qhuni siyo eluw ka  lubuy satang mu tqrii bunga qdalun babuy di.
Iya gruus mosa plaling ike na Roro hiya si Duya, mnoda rrmengo hini soni ka Roro.
Ima gnruus moda hmaduc bruru kesun su wada  gedang nii di, bubu?
Wada gruusun dmidil laqi na Pawan mneyah hini soni ka kingal wawa su rodux mneniq hini di.
Rima wawa rodux bnege ku na Kumu han ma, wada gruusan meyah mangal seno na daha dungan; klaun ini sruwa mbege egu peni.
Watan, pgruus ku mosa kraman alang ka yaku kiya hari ma; iya naq tgsai ka dheya ga.
Ado ka so mntena lukus na laqi muuyas, kika ini mu kklai kenu si laqi na Sama Tado di.
Qtai ha; so ba cnhngiyan bubu mu ga wa; uxe na kklaun mesa ima ka wada knbarux wahu na.
Hrado ta icin na duri ho! Ado so ini slhelih bobo na.
Phradi ka muxi na han; kii si maha su klaun lmutuc mharac denu.
Phradun namu knuwan ka harac mnhurah uyung ta sapah nii di, Pawan?
Wano ba btunux ka sharac daha harac ka rudan ta cbeyo, anu ka uka naq qperas ma xiluy ka ciida.
Phradan daha btunux kana ssiyo sapah ka seediq ta cbeyo.
Ima tnekan hlama nii bubu? Ma mhenuk puqun.
Tkani puru qhuni pntteyan namu ga, ado so mkere.
Mnsepac theruy ka seediq alang Tongan mesa kari na rudan ta; ma tnheruy hndure hari ka alang ga daha niqun saya hii.
Ma lebun ka neluk ga di? Rwahi, mtilux.
Baso ka mneluk neluk ga; egu preko mesa.
Plebi Iban ga sapah de namu mosa ngerac kiya hari; stiyun mu kari ka Iban ga.
Plebun su laqi repun de, uxe pkela rmuhu ka laqi; sai naq meluk isu.
Utun, ga mosa teeluk kadu rodux huling ga da; hai tikuh rmaguh han.
Dgiyaq sipo ga ssaan daha phuling deBakun Torih.
Rcilung yayung Gukun ga hhaan miyan lmanguy sriso nami.
Wada teebun qmuyux paru hndure ka kingal ntubung yqeyaq na Temu.
Ima qnburung gmeya nii? Ma daha ini hquli na.
Ini baka moda mangal bgihur ka dnamux gmeya, kika dmamux tasil qalux cneexan ka rudan ta cbeyo duri.
Stklangi pusu eruc na hlingan ga Cili, ado so mkere.
Ma ka mtkelang tnkanan na Toko nii peni; kesun namu ini hari tduwa.
Ga mtkela hari da tama mu; yaani ga malu hari mnarux na di.
Iya range qsiya kesi laqi ga Kumu; phuriq lukus daha denu.
Prngai omocya na laqi ga han wa; ado so ini lingis.
Ye su rmnange dresiq Abu? Ma su so hari ga mdresiq.
Qtai hari laqi ga Robo. Mrange qbulic ga dheran ga di wa.
Ma su ga prngayun laqi ka aring ssatang miyan ppuqun kii di?
Ga tminun ka Temi ma; ga na prngayan brkawe mhada ssiyo na ka laqi na.
Lgganan na Lumu ka btunux harac ma, melux pkriyak baro ka kingal quyu; asi ilo icin ka Lumu.
Snkwirix su inu Pihu? kedu knbbaan papak su.
Ga mangal luqah snkripuc na Tapas ga; so hari wada tkaangal kukuh baki na papak.
Iya rhuqi dmoi su negul ga wa, ptuting su truma ga denu.
So hari mesa wada gguyan na Dakis ka pila na Takun.
Gaga hngali hari tama mu nana; osa berah hari na.
Egu riyung tikung sapah na.
Na bubu su kana kiya peni?
Ma nii mhebin ka balung rodux nii, mperuq bale di wa.
Asi lixi kana ka ga naqah ga da.
Wada lixan tama na ka laqi gaga ma so pluwe bale.
Wada su lixun kana lukus cmucac pneniq mu hini di?
Ima pneniq gakac ga ka phepah ga?
Gaga meyah pqita weewa wa riso ga, ye mesa knbtunux ta peni.
Akedu bale knparu hnyegan na laqi ga!
Snalu semento kana sapah saya di.
Liingi kana ka bunga ga nganguc ga, sae daha hmaqul mangal.
Ima wada lmeing lukus na (ka) Sapu ga?
Wada ku mbahang wada na liingan dgiyaq hii ka halung na mesa.
Ma su erueru rmengo kari kiya!
Asi naq skngalan ka nuqah bkuun baga ma ptmuun.
Mosa cmeyax harung ma shiru daha keeman.
Kedu ledax na dento su nii, Tado? Kbrexo mu tikuh ha?
Wada mu rngagun Dakis, Psterung nami Paran kusun.
Mprengo ku ka kari qbhangan mu snruwan ku na tama mu.
Mspatun knkawas na swai mu mqedil ga.
Ga mkala dgiyaq hido ga di.

Wano nii nngari nngalan na di?
Wano nii mnsngari na bubu mu di?
Desi! Nii knrngiyan daha, nadis daha dgiyaq hii.
Krngiyo ta tikuh sama ka dheya ga; gisu nana!
Bunga rudan de beo cceka na ma, naqah puqun.
Bunga qhuni ge, rudan de mbrahu ma egu beling truma na ma, naqah puqun.
Mkela qmamas ani maanu ka Robo ga, so ka qmamas sama, lexi, bunga wasi ma ricah.
Kretun daha tikuh hari ka siyang qmasun daha ma, qmasan daha timu nanaq de baka di.
Ga baro dheran ga nana, ini dheki qsiya yayung ga.
Mhedu ku smalu asuw klabuy nii da, hao ta pqluli yayung hii.
ma ini keelih nana qsiya yayung ga.
Mpeelih bale knuwan qsiya yayung ga di?
Mntakun su inu, ma su sppika mkkesa?
Ma su ga mpika di?
Kndalax naq sbiciq budu doriq na.
Ma mbudu laqi ga!
Mqraqil taan nana mqedil ga.
Seyung naq maha so kiya duri ka laqi ga; so kiya naq bubu na duri.
Geegi nhari hari ga, tmara kana seediq.
Geegun kana suke nii?
Ga meelih bolung yayung biciq hii deTakun.
Haan daha mqada ssiyo neepah kana sudu.
Ani ima mkkuudus bobo dheran hini.
Swaye ta hini di ho!
Hae ta mita rudan; gaga mnarux mesa.
Yaani mneniq hini ciga dheya kii na, ma nii ka pntahu daha peni.
Ngalan daha rako mgtanah ka tpelaq nii cbeyo, tmaqun daha ma rbegan daha beyuq na ka ware.
Ma na wada sbege seediq ka torah na Umin ga di? 
Yaku ka wada mimah qsiya mneniq hini di.
Seediq pqlmiqu ka Umin kii. Ngalun na alang ka meniq Bnuhun hii.
Mnosa qmita huda Gokang ciga ka dheya ga. 
Tih! Rabang, tih!
Iq su ba bale Dakis; ma ani tikuh nii ini su klai.
Wah! nii ku cmhungi madis putung di, hae mu mangal han.
Wada mesa "ciq" ka sisin moda berah na Takun, kika kbberih miyan alang ma; ini miyan osa lmiqu ciida di.
Nnita naq ka nii, iya ba bqani seediq.
Kiya naq rimuy na seediq kii¡A so bale uxe mnita puqul.
Heung naq msrimuy riyung sa seediq mneyah hiya; ani kana ekan daha mesa.
Mnoda su skwirix inu Bakun? Kedu ba knbbaan na!
Pawan, iya skrako wa, teta su dhukun tmelung qapan mu baga nii.
Iya qseyaq hini Tanah. Osa mseyaq nganguc.
Malu saya da, ini so cbeyo uka ising ma uka byoing, kika ani naq ngaciq ka laqi mtuting de, knkelun daha smais.
Ani naq so yapu muhing seediq we, iya ba kesa yapu; tmsiiyax seediq so kiya rmengo.
Tglayan miyan texan tama rodux miyan yami ka Takun, wada bteran doriq ka naku; ani so kii we ini kbudu nana.
Hmnuwa Dakis ga? Ma sppika mkkesa?
Tssagi tikuh trasi paru kii laqi nii Pidu; mtilux riyung wa.
Niqan tssagan hiya Basi? Nii ini mkmdehuk kntlexan na ka Robo nii di.
Tnssagan mu tikuh pala qneya na Lumu da, laqi nii. Uka tssagan hiya wa.
Ini ku mkmdehuk mheyan eruc sapah su nii ciida Mona; knseung ku naq.
Ma acih rupun su Watan? Tnkuran su ye pnuqal kui?
Nii ariq luqah tnkuran mu harac uyung sapah su di, Temu.
Meeyah alang ta bukung ali saya mesa kari daha, kika sksiki tikuh eluw ma nganguc sapah namu mesa.
Knrudan na Dakis ga da, kika mbukung di.
Ado bbaro hnyegan Dame Doriq nii na, asi ka mduku moda rhengun ta.
Iya kduku Pering, uxe na klaun smeung hnyegan su denu.
Iya kngangah Batu; hawan ba brigun su seediq ka yqeyaq su untubung paru kiya.
Syukun su knuwan wahu bruru mu ga di Iyung?
Ye duri maha malu syukan durang tkurih ho, snuyuk Mukan nii?
Wada sburo smagan na tama mu rudan di.
Ga hprayun tama na Siyac ka hei dapa; heya mkela hmanguc hei dapa.
Umin, seediq nii peni na, seediq ini bale osa plaling qcurux ka heya.
Doosi yamu ka qwarux, mdaus miyan oro nii ka yami.
Asi ka yayu mhungun malu doosun, kika thngelun daha lmepax yayu daha de mdaus.
Pknama ku pure ido deku plaale dehuk sapah mesa bubu su.
Ima snapo qlapo tqiyan na Temi nii Kumu?
Qtai tikuh riduy perih snqriyan na Dakis nii han Takun ma so hari ga mbiki.
Qtai hari baga su Walis; mhungul riyung yayu kii wa.
Thngeli ludux na raqic ga ma rbrubi puniq, kika mkere denu.
Thngelun daha puting btakan qqalang daha qnalang sama; kii si ini beyo ptteyan.
Thngelan su muwa ka puting riduy kagun kii di? Ma ka mbetaq seediq di.
Nii puyan tnhngelan na Sapu; mhungu riyung wa.
Ga su lmepax maanu Lulu, qburung kosuy?
Sai plepax tama su rudan; heya si mkela lmepax puru.
Ga ini gdema gmsegus qatun bagah sule supih na ka Cili.
Ga qnheqin qnheqil lukus na ka Habo; ye na ndaan treeru inu ka rutiq ini tkaangal kii.
Gtgeti girang bukuy birac su de su trima; rutiq qtaan.
Ma su ga gtgetun papak ka tawasi ssino pngerah kiya di?
Osa tikuh knbarux cula na Roro han Mona, mpcula qtinuh angal na neluk tama mu kesi.
Mkela cmula Walis Utun ga; mnosa sluhe mgdayku ka heya, klaun na kana cmula eruc ma qtinuh pheyu sapah.
Tebas saya paye nii di, Pawan? ga mdengu di.
Tbesi yamu paye nii ha; maha ku smbarux Bagah ka yamu.
Tbesun namu knuwan paye namu di, Uma? Satang ku so qbarux tebas namu paye.
Rusuq, mtebas ta paye ta saya; iya osa theyaq han.
Ga naqah tbesan ta nii wa; hae ku ququ kmbarux tbesan na Qapah han.
Tnbesan namu paye nii di? Ma ka ida naq hiya niqan sudu. Ye uxe ga naqah tbesan namu?
Bnyuhan na Takun ka rodux ga ta hprayan nii wa; laqi mtduwa ka heya.
Hmnuwa naq laqi cbeyo ha? Ye ado ka ini riyung trima hei, asi lux girang kana bukuy daha birac.
Ga bsagun na bubu mu ka ido ma; iya asi puqi han, mtilux na mesa.
Iya ba chngii hmubu hlama ga pprayan ga; hbugi de seelih qsiya na.
Nugei cmuwaq qsiya beling qolic nii; pkriyak naq baro kiya hari denu.
Bsiyaq hprayan hmlama nii; asi ka ini laxi hmubu, kika ina mu ka ga hmubu qsiya na.
Nugeyun mu mgnetun suupu mimah sino seediq ka laqi namu di; ini namu kela na peni?
Ini tduwa laqi Tude kii, nugeyan ku na mberiq di.
Klaun ku na riyung ka huling na Takun, knkingal nsaan mu sapah na we¡A ini alix smigo ngungu na.
Byaki boyak daka miric nii ma; iya asi spui ka hei na han.
Ani naq dapa, byakun daha yayu tikuh hari; tmeetu de mangal puru daka slmadac.
Ttei tikuh puru ka buuc na nii Kuras, ini kmekul slmadac nii wa.
Tteun na waso bunga ka bubu mu rudan ma, ga na shanguc ribo paru, kela naq ga qmilo puqul babuy.
Qilo daha babuy kana bunga, waso bunga, tmurak, kerung ma so nngari pnuqan.
Ga qmilo puqul babuy behing qhuni ka bubu mu ma¡A ga naq cmeyax qhuni hii ka tama mu duri.
Iya qdaani nngari pnuqan ga psaan bakic ga wa¡Aqnilo babuy kiya.
Harung nii ge ngalun daha psrading mtahu puniq,  ado ka srana riyung.

Ini pntena limuk halung dnooyan miyan mosa mccebu hunac hii ciida.
So hari gntuwan sabak bbari pncbuwan daha kmciyuk Tanah Tunux Paran hii ciida rudan ta.
Ga inu patis bnege su mu di? Uxe su wada pgdangun di. 
Mbahang ku kari na Umin we, so hari mesa wada neepah kana dheya kiya.
Ga naqah peruh na dangki nii, ani prehun we ini hiru, asi ka ryuxun.
Ga inu prehan na dento su nii Temu? Ma ini pntena naku.
Iya ba hriqi tepiq nii ha, slmeyun tepiq halung na detama su kiya.
Osa pstepiq theya hari; ma kika rhengun yahun namu pstepiq.
Ngaba kiya Awi, ma ini khrenang ani ttingun?
Hmuwa karac nii? Paru bale ka knhrenang na bruwa ma uka qquyux.
Mtekan su paye Tapas? Hmuwa ka tkanun su naku nii duri, desu mhedu tmekan nisu?
Ita Seediq ge, rmeno ta laqi rseno han we curi kesun ta ka laqi, mgriso de eyu kesun ta di.
Ado uka curi ka halung cbeyo, kika haun daha pstalang, ririh daha so pnsderux halung.
Tuting su ttingan basu Hori hii de, asi sderux eluw paru mquri hunac, ga hiya ka bbrigan sama.
Asi ka qhuni mreemux ma msderux ngalan daha knuruh sapah; qulic kuxun daha.
Ye rbruban puniq de smderux beebu laling ha?
Ga psderux qwarux tekan na halung ka Takun.
Sdrexi tikuh riduy parih mu nii han Pawan; ini tduwa dooyun wa.
Sekuy malu sdrexun, kika kuxun daha smmalu  bubu raqic budi.
Mesa ka Ukan, netun ku cmebu rapic de, lmengu ku so tunux na, kika doriq na lmedax hnruwan bateri peni.
Asi lngei so tunux na miric ga Sapu; uxe de su buun hei na wa.
Netun so smeeliq dapa ma, scebu daha halung de, lngeun daha toma bahak na; ini asi spaux duma dapa cbuwan mnexal.
Ga lmungu hlama paru so behing qhuni hii ka tama mu rudan.
Rmabang bsiyaq lnguun ka hmlama paru daka hmlama bale.
Maangal mqedil ka riso na Pihu, kika ga hmlama ka bubu mu.
Phlama namu de mhedu namu kmetuy macu Uma?
Nganguc sapah miyan alang Gluban we, kii dngeyan nami paye.
Tekan dhequy ga di Padiq; hlmai han, ga hini kana laqi nii.
Asi ka dhequy hlmaun daha; niqan dhequy ka macu ma paye mdengu duri.
Hlmaan daha naq kulu snalu daha qhuni ka dhequy, kii kesun daha kulu hlmaan.
Drangi papak na tama rodux ga Umin; pnhqilun su de drangun su nduyung na.
Isu dnurang tkurih nii Pidu? Ma su mkela dmurang di peni.
Dnrangan su inu glaqan nii Siyac? Uka riyung glaqan quri ita hini wa.
Mdurang su maanu Bagah? Ma niqan snyukan ware ma qnawan ka durang su.
So hari mesa qnduriq kndalax sapah kuung ka kingal Mukan, ga mgleing quri lmiqu alang ta si.
Nii dnkaan ta siyang daka Watan, psugi dheya ga kiya hari denu.
Garang mhido namu macu ga; iya gtui hii.
Iya grangi lukus hani snteran na bubu su kii wa. 
Dao ta gmarang kusun ka tayhi ga yqeyaq ta hiya di.
Bale wada thuwe mkkesa ka pai Tiwas; ye mmaha inu peni.
Ga tgleing bukuy btunux ka Dakis.
Mhada ka wawa boyak de, mhenuk pugul.
So hari mgdengun ka beyuq na walu kiya, msibus puqun.
Thuwe riyung smais lukus ka bubu mu rudan di.
Snalu daha qhuni mreemux ka ubung daha cbeyo.
Mgnetun miyan bbrigan sama hii yami ka  Dakis mu Tongan ciga.
Akedu wawa su rodux nii Ape, ye uxe tnwawa na daha bubu rodux?
Smkuxul riyung mekan srqemu kana ka seediq tnsapah mu.
Iya riqo seediq, Awi; maanu su kiya?
Anu, kiya ka kesun su mu sai qmita han.
Kenu ka lukus sisu? Tanah nii? Ye mbhege nii?
Kleeluw skadi ruhu wada na pttingan ka Toda.
Llangu kesun daha ka tudiq quyux sttikuh mggarang taan ta meniq eluw.
Ini mmhemuc pwau ka seediq cbeyo; asi ka mmaha lmaqi ma mnangal tunux pais we pwau.
Mkela riyung tmubu tubu ka pai Bakan; ani tubu rima wawa klaun na tmubu.
Ga mu taan ka sense gako hii ciga, ga tmgesa mgakac laqi muuyas.
Ga theyaq tgyaun snalu na tama daha ka laqi.
Iya qayu seediq ga mtaqi Cili; kseengun su daha di wa.
Naqah daha riyung moda qmayu berah ka rudan.
Heung naq mhemah Iwan kii wa; uka na msange ka quwaq na.
Ape hemah! Naqah ka msange texan quwaq su?
Gicang daka sunguc ka ini daha ba plaxi mhuma seediq cbeyo; saya de ini riyung tai ka gicang di.
Gino isu so kiya mseyang seediq Lubi; Naka su smeung hari rmengo.
So hari wahil ka bado ma niqan pako; tanah ka hei na de mhada.
Snkuxun sbbaang taqi ka tama mu; malu mu tqiyun ka so kiya mesa.
Ye ku wada kchungi taqi na; ma ku ini qbahang ani tikuh kari namu skeeman.
Iya rngerang qyqeya seediq Lulu; naqah so kiya.
Qtai hari laqi ga wa; maha rmngerang lukus daha hii di.
Iya rngrangi patis na tama su kiya Walis; yahun ta na mseyan di wa.
Ktengi naq mekan namu wa; iya qsiqa.
Mtengi ku mnekan bunga sapah na Tado; ekan yamu.
Iya ktngii peekan laqi ga wa; hmuwa de pberih.
Ye wada ktngiyun tmabu na bubu mu ka huling nii, maku ini osa phlingan di.
Tntengi ta naq mekan ita Takun, uqu naq ini ekan ka dheya.
Cmapil qhuni mkere de tmeetu so buuc camac ka dheya.
Osa mangal tuting, Pawan; ttingi tuting.
Huwa ba tuting eluw qsiya ka Umin ma; asi na qrapi Takun ka baga na.
Doosi tikuh isu ka qnqihan mu nii han Temi; mtinun ku ka yaku.
Ga mosa ptgesa dmaus bubu na rudan ka ina na Tumun.
Hwaun su hmkeru ndaan seediq! Knbeyax naq duri peni.
Sekuy malu ssalu raqic budi mesa tama mu rudan.
Niqan redan sbrangan na tama mu.
Smalu cuqi btakan de piimah seediq ka rudan ta cbeyo.
Wada sgrangan puyan mu da, ado mu ka bnsiyaq snkuwan.
Tama mu rudan mkela kmbagah; mnita ku slaqi ku knbagah na macu.
Ah bale, Takun! Kedu knsekuy qsiya namu hini ha?
A, qbahang kana namu ha; maha ta smeeluw eluw qsiya kusun.
Ax! Maanu skenux riyung kiya ha?
Te! nii tgyaun snquri na Umin; malu ssquri na ka heya.
Yux bale Dakis! Chedil su saapa wa.
So kiya de, gdrege ku saya yaku han denu.
Iwan, psaun mu hini wa. Iya ba chngii ha.
Knrngiyan mu na Kumu ka nii; iya ba puqi wa.
Kiya hayan ho? Bbiyan di wa.
Wada lmamu yumo paye debubu mu.
Sapuh kesa bubu su rudan; heya mkela smapuh.
Mangal yxeyux bruling gqiyan daha qumi.
Ye hmuwa naq peni, ini daha bui riyung ka byugu.
Laxi naq hii wa; ga naq snaahu bserux na.
Uxe mnita dmai rudan ta cbeyo, le daha qmiyuc seediq.
Iya deeda ngahu hii Awi; hmuwa de sdheriq su?
Tai hari wa! dngedang kiya, mtilux nana.
Gipu kesun ta rqenux tnbugan ma; draqun kesun ta rqenux lmiqu.
Ego kesun daha beras dhequy snsiyan sino.
Slabu daha ppuqul ka waso bsiyo mesa bubu mu.
Osa theyaq hngali hari mqqada namu boru laqi nii; mcebu namu gagi bais nii di.
Laxi gebuh na paye tnkanan namu kiya da; tbugi rodux di.
Ma su sdaus qhuni yayu mu kii di Ukan?
Tmninun kingal rawa qcurux paru ka Umin; tninun na btakan.
Tunun su maanu qwarux dnoosan su nii Tado?
Tunan daha pdagic mqedil ka selung duri.
Bleyaq tminun su Robo; ma so hari ttinun laqi ka kiya di.
Pntinun su ima pala su kiya Obing? Malu qtaan wa.
Nsaan mu ptinun bubu mu rudan ka lukus mu nii.
Malu riyung ka rudan kiya; stinun ku na capang mknedux.
Qnqihi isu duma nuqah nii Uma; uxe mu qdeun diida di.
Nyahan tmgesa Khilang smmalu glangan alang ta hini cbeyo sa.
Qhuni mgipuh kiya wa; iya osa sdoduy hii kesa laqi ga.
Gilang isu dhequy nii Mona ha; hlmaun daha kusun.
Ga gmilang paye detama mu; maha ku dmayo hiya.
Glangi kesa dheya ga peni; Ye uxe maha unuinu saya ka dheya nii?
Glangun mu kiya hari ka paye nii da; maha ku mita qsiya yqeyaq han.
Daha ba ngungu na bhege ka knkingal tama glaqan.
Uka miruku cbeyo, gmegang ka sqdiyan daha laqi rabu.
Wada gmihu paye na saya ka Bakan.
Gihu pnhmaan namu aring ga Uwe; egu ga mdengu.
Paru guguc seediq kii, kiya mbeyax mapa chedil.
Satang miyan asi kbberih da; ini alix qmuyux han.
Hmebuy bakic kii tama; nii ini hebuy.
Tiwas, hubu tikuh de meelih qsiya na hlama ga hprayan ga.
Heya mnheyan qhuni qtehur ga ma, yaku ka mnapa roro na ga.
Niqan naq stgiya daha bgiya.
Hdayu kusun si tama mu, ado ta ka ini ali pure mesa.
Qolic biciq ibuy nii; smkuxul tmrudu so wara truma ma¡A tudu yqeyaq.
Irin kesun daha baga ta ini kbeyax nii, ani si niqan naq mbeyax ka baga daha irin duma seediq duri.
Niqan puurung kanna sapah, repun ma behing neepah.
Bkeyun su puting icin negul ka btunux ma tgyaan , plaxun su de theya qndaanan na btunux duri.
Dai lmamu isu ka breenux nii ma, maha ku lmamu mcherus ga ka yaku.
Ita yaku bunuh su nii di Takun! Uka ku bunuh wa.
Ani asi rngagi Dakis ga wa, ini thei. Knduwa naq hii mimah sino nana.
Bbaro kulo sibus tanah pnhmaan na Kuras ma, msibus puqul.
Uka atak kukuh cbeyo; sqriyun daha yayu ka kukuh daha de qnedis.
Niqan naq so kulung ka klabi doriq daha duma seediq.
Adis labah si bubu su, maha su pqapah tudu mesa.
Rhrahi harac ga wa. Teta ini osa mgleing truma hii quyu kiya.
Ini ku phuma brisan ka yaku.
Hmuwa qtaqi na Dakis nii? Ma so ciqo doriq na.
Lhaling hari beebu su laqi wa¡A ma su skruwa huling beebu di.
Ye ga matis maanu peni Watan ga; matis ma sgliqun na.
Wada sgliqan na Iyung ka usuk lukus mu, mssdurak miyan mtheyaq ciida.
Doosan daha dosan ka nuqah qnqihan daha.
Egu klegan ka lale lmiqu; malu qtaan kana phepah daha.
Lapuc kesun daha ka tnpupu uban lukus pnlkusan ta ma, so pala tnunan ta duri peni.
Uxe na qedil gaga, liwang na; ini su kela peni?
Hndure hari niqan ta liwas ka ita Seediq; btakan gbulan daha qsiya cbeyo.
Mosa mangal tunux pais kesun daha lmaqi, asi ka so kiya rseno cbeyo.
Liwaq rodux ga Lubi, meeyah mekan pnhdagan ga di.
Ye puqul qcurux ka lmuliq nii? Ma so hari mesa niqan seediq mekan lmuliq bnhangan mu.
Luhe na mosa cmebu rapic keeman Temu nii, kii mbeyax miiyo keeman.
Lumi dapa kesun daha ka kui meekan dara dapa.
Puqul daha kana ka luqi camac ma, luqi buuc camac rmabang daha kuxun mekan.
Iya kchaya gmuulah laqi Pihu; greme su baga na.
Kuxun riyung mekan pada ka hei qhuni nii, kii kesun daha baciq pada.
Ga marac maanu tama rodux ga? Uxe ga mita quyu.
Ga miicuw rodux su nii Qapah, te! Ini arac.
Paru waso na ka qhuni qmiyuc nii; iya tlengi.
Srugun daha nduyung daha kedang ka seediq msapuh.
Daha klegan ka speriq babuy nii, uka pako ka stabu daha babuy cbeyo.
Ado so mgqnawan ka wahin nii, kii kesun daha wahin qnawan.
Niqan tikuh so pako ka wahin tanah nii ma ,mgtanah hari.
Ye ado ka smwahin blebun runge ka wahin nii, kika kesun daha wahin blebun runge. 
Ma mtbasi puqul mudu nii; uxe ini khada nana?
Kedu knsaadux qhuni nii wa! Ma ini ceka ani ceexan puru.
Ado ka mcuhe Iban ga, kii asi daha kesi "cuhe" di.
Ani naq mheduq seediq we, iya ba kesa heduq.
Meluq ido pnure laqi nii wa, tsyusi kiya hari dungan.
Kedu mering su Bagah, tmnalang su meyah?
Betur nbuyas mu Walis, teta su dhekun?
Ini su khngeras tmkaxa mita terebi sapah hini?
Uka ta kesun iya qhqeni ka seediq; mhqeni de heyung naq mimah qsiya denu.
Kiiyo doriq su si ising nii; rcuhur su na iyu doriq.
Igin so tnqiyan su ma, so tnloongan su peni.
Ye nami wada ini thei texan meniq miyan gako cbeyo, mseyang ka sense ma, kkarang kesun nami na.
Alang Seediq Tgdaya ka Gluban nii; seediq ga meniq alang nii ka knciyuk Tanah Tunux cbeyo.
Bleyaq lmngelun Dakis. Iya mhemuc smeriq seediq.
Iya naq rengo mmaanu isu Takun, smriqun su daha duri denu.
Ga miiyax papak na tama mu, bsiyaq ini keepah di.
Asi lux so karic snkribu bubu na laqi kii, ado ini desi na bubu na.
Iya rngagi Tumun ga wa, mtpuqu kiya hari denu wa.
Heyung naq ini beyo marih seediq kii; iya naq snteri hii.
Ini khada brkawe kii dungan wa; pmepang puqul.
Ga mkmumul paye ta di, tama?
Malu qtaan ka kucu mgceas duri.
Kngaha quwaq su sa ising nii; mqita rupun su.
Mbeyax riyung mntalang tama mu rudan sriso mesa kari daha.
Ware daha mgqalux we, nsaan daha krebu yqeyaq qalux.
Ani naq ini qita doriq na pai mu rudan we, ini krbuni ka birac na.
Ini eyah bubu na Puhuk nana; trao ta tikuh han.
Naka ku naq meyah ciga; yahun ku na smgila dePawan.
Nunuh kesun daha ka teerang mqedil ma; ini daha kesi nunuh ka na rseno.
Ani knkana ngacun na seediq kii, ini stqita dadan na duri.
Rudan ka rseno de, ani ngudus daha mbbhege duri denu.
Ini daha pqdali so papak rodux ma, palic rodux ka laqi mqedil cbeyo.
Tunux pais ka ngalun daha mosa lmaqi rudan miyan cbeyo.
Rudan ta cbeyo han ge, ahuc snalu cida qhuni nanaq ka ririh so parih daha. Ini so saya de, mnlamu ka parih tntingan Mukan di.
Niqan kari daha mesa, wada haun pcahu kaalang ka pusu qsiya alang Truwan hiya cbeyo mesa.
Qmlahang ita hini Tanah Tunux han we, splawa mosa pcaping klaali ka riso alang ta.
Tninun daha selung duma pdagic mqedil; kiya kuxun daha; ado ka malu qtaan.
Kari Tanah Tunux mesa daykong, bunga wasi mesa ta ita.
Malu saangal rubang tlenga ka qhuni nii duri. 
Ini kparu ka qhuni pako nii, ani si egu riyung ka pako na.
Ini daha puqi rhenuk utux wa.
Pgeriq quri hiya isu ma, mgeriq ku quri hini ka yaku; ado so mtbeyax.
So hari nasi ka tupo nii, biciq hei na ma mpmepang puqul.
Ima mesa rnengo ku kari so kiya? Iya mhemuc rmengo.
Bhege phepah na ka bgeyac ma, mtanah ka phepah na snegin.
Metaq riyung pako pati nii, kii tqilun daha riyung.
Mdakil dgiyaq baro hari ka rhenuk biciq nii. Yaani smkuxun meniq dheran msekuy.
Saadux riyung gamin na pako paru nii, saadux bbilun.
Tqilun daha riyung ka pako bhege nii; ado ka meniq qnpahan daha hiya.
Yahun riyung mekan qbheni rhenuk na, kii kesun daha pako qbheni.
Pgluwe naq kchayun namu theyaq ka uruk huling kiya.
Rhenuk bale ka puqul ta hei na kiya. Ane rhenuk de, ini puqi duma ka hei na.
Kuxun riyung mekan laqi wa, pako rhenuk nii.
"¦Ñ®v¡A""pako qbhuni"" ¦³»~¡FÀ³¬° ""pako qbheni¡¨¡C
¦ýpako qbheniªº¦WºÙ¬O ""¬õ²ù®ø"" ¡C"
Bhege ka phepah na boxi ma; mgtanah ka phepah na lale.
Ado niqan pako ka wahin nii, kii tyanun daha mesa wahin pako.
Bhege ka phepah na boxi, irih so ane na ka boxi mceas nii.
Scudu daha qcurux ka cudu gamin nii.
Phepux ku hwiras mu ma; mnarux cenga buuc mu  teerang.
Ini pntena piilo daka puruc lmiqu; qalux quwaq ka puruc lmiqu, mgdheran quwaq na ka piilo.
Niqan hbangan su hii Takun? Kbrexo ta anaq daha kbekuy?
Ini su kdira mnnarux su paru nmahan su sino hndure dungan, Dakis?
Slaqi ku, klaun mu mesa mssnegul mosa rmaus plale ka seediq alang ta hini.
Pncadu kesun daha ka qnabil rudan ta duri.
Niqan ta kkesan iya tpetak ka seediq di? Ye wada ani knkana tnsbeyan na.
Mesa tama mu rudan, mddayo miyan meepah yami cbeyo mesa.
Pnhmaan na tama nu ka blugun ga, malu riyung puqun hei na.
Iya hai planguy rcilung laqi ga, pneetuq namu laqi di.
Tbugun daha bibi ka pngucun klaun maku. Riso ku hari de mkela ku mesa puqul seediq ka pngucun nii duri.
Snklaya daha kklaun mesa ga psaun inu tlenga ka pnaqan daha qhuni nii.
Mngari snpegan ka runge gaga.
Yawi puniq ga di Pawan; mhada ido ga di.
Seediq ini asi ciyuk kari we, ye ga spuwan qpudi birac su kesun daha rmengo.
Heyung naq smkuxun riyung prabang kari ka heya, ini snteri kari na.
Hani ba wada saya nii ka Takun; sklaun su nana.
Ma so preke ttalang na laqi ga, ye uxe pktakur.
Ado wada greman na Dakis ka parih na Takun, kika wada na prihan parih bgurah ka Takun.
Dquti tikuh kagun su trasi mu ga tuting truma ga Bagah.
Isu osa rmirih tama su smtuku kusun di, Umin ho?
Msekuy riyung karac nii wa; ani huling prkerang.
Gseesu hari yamu duri wa; ma namu so ba laqi duri.
Psirak maanu nii tama? Kedu knparu!
Egu klegan ka bsiyus nii; bsiyus bale ka pukul daha.
Apa paye, bunga, sari ma camac rseno ka kere nii. Ado egu pnsaan na.
Mbeyax riyung tmalang ka Sapu ga.
Mmteru mu ali ini qtai ka heya di.
Ga kmayak siyang ka Tiwas ma, ga mtahu puniq ka Umin.
Kndalax toma bahak gmarang hei ta ka dara mesa ising.
Tama mu rudan, wada tuting ka daha rupun na.
Sepac miyan seediq kana ka tnsapah mu, tama bubu mu ma kingal qbsran mu rseno, kii ka yaku di.
Uka qhuni qelus ka alang na dheya.
Piya seediq ga smebuc paye?
Ini khada ka ido pnure we, kiya kesun daha pspuruc pure.
Pstotuy btunux ga Batu, teta su kmkelun?
Uka qsiya ka dgiyaq baro; asi ka pstudiq tikuh  qsiya hmneru dheriq tasin.
Iya mahi pnstudiq namu tudiq quyax kiya wa; ini huwa strima namu hei.
Snaki naq hei na paru daka hei na biciq; iya pspui.
Swaye ta hini han ho; mnnetun su yaku kesi tama bubu su; knbeyax!
Ima mptgesa namu tminun Obing? Malu ttgesa na?
Ptiido qmamas qcurux duma seediq; mnekan su?
Mangal pupuk ssalu daha budi tthiqan laqi ka dheya.
Qdalun su maanu laqi su so nii su ini qeepah Walis?
Iya ekan rodux daha punu si tama mu, meeyah meru rodux ta denu mesa.
Netun mangal lukah ma sdara, tmemaq waso wahin bale nii shetur daha dara.
Beluk pais kesun daha ka suke rako nii duri.
Ado ini rawiq boro ka bubu na beluh nii, kii kesun daha beluh tloong.
"Bhege bukuy waso na ka tamun bale. 
"
Ado mgqhuni ka bubu na bunga nii, kii kesun daha bunga qhuni.
Ado ka mbhege ka rehaq na qhuni nii, kii asi daha kesi qhuni bhege di.
Niqan qatul dqeras su Sabung, sai smino han.
Malu phmaun ka kerung puyaq; ini beyo  so gmarang rmawiq.
Ina na Iwan ka wada madis ware gnmaxan daha beyuq waso sero ma, wada na haun krebu rumu yqeyaq qalux ka ware.
So naq hari suro qtaan ka dadan suro nii, kika asi daha kesi dadan suro di.
Mekan ta qawan layan ita Seediq duri bubu?
Qbsuran mu rseno ka Takun ma, swai mu mqedil ka Kumu.
Psai ba qcahul namu ka kari nii ma, thwai naq mosa lmngelung.
Ado ka qmapah quti dapa mhido paye cbeyo, sudu nii ka ssalu daha skesik pqapah quti dapa, kiya kesun daha quti dapa ka sudu nii di. 
Ye ado cuguk paru ka cuguk dapa nii, kii kesun daha cuguk dapa.
So hari wawa bserux qtaan ka bubu na phepah nii, kika kesun daha wawa bserux.
Ga ta muyu kari Tanah Tunux saya di, kyuri kesun ta ka ciyak.
Uxe su mesa maha ta ptkurak laqi na Takun saya peni? 
Rudan ka ciyak rudu de, mgrudu ka hei na truma denu, kika kesun daha ciyak rudu.
Asi naq mtanah malu puqul ka qungu nii.
Ye ba wada kuxun riyung mekan runge ka hei na qhuni nii, kii kesun daha cubu runge.
Qehur ku na Tado de, ini ku kweko di.
Qlapo cbeyo ge, sniisan daha qmuru bngerux.
Ani asi tdkai smipaq ka psirak we, qmweko ma kmiyuc nana.
Miicu ku riyung qmita quyu yuku wa; mbbugan kana hei mu denu.
Paha hunac hari ka namu kiya.
Ppiya namu seediq mnosa neepah na Umin ciga?
Meyah kmbarux duhung mu tama su kusun.
Ga ini kela ali mtheyaq nganguc ka laqi; wada muwa saun tpurah na Iyung ma; asi lux uka bsengo di.
Ga mseyang ima rudan gaga ha? Kedu bale si purah na.
Ani ga rmeno isu ka seediq ma, mseyang su bale ka isu di.
Qataq su maanu qataq su kiya Tiwas?
Iya qquduq yaku Rabe; osa naq qmquduq  bubu su wa.
Qteqic isu buuc na nii Tanah; uka ku rupun wa.
Asi ka laqi na laqi ta lmutuc lutuc dara tnsapah ta.
Naqah sqquru riyung ka ita seediq muudus bobo dheran nii.
Qmasun daha ma, dngeun daha ka lexi qoran nii duri.
Wada qmita qapi na qpupu gaga ka Takun.
Quti maanu qpuruh ga tama? Ye uxe rqenux?
Mosa skadi qrari bhege ptungan daha cbeyo; asi ka ini ba hriqi, kika sdhegan daha riyung.
Sbetun nami na qreti btakan de ini nami thei slaqi miyan bubu mu.
Wawa qpatun ka qrubi; mgqalux han swawa.
Daha klegan ka qtapi; qtapi paru hari ka sdage nii.
Ye ado uka baciq trmaan tunux cbeyo, kika niqan quhing ka mqedil?
Ga hini qnsingan qcurux na qedil mu; meekan su?
Ani maanu qsingan daha dheya ga, so ka bolung, qcurux, hei rapic, hei pada ma miric.
Ye tqwilaq doriq ka Habo ma, tgsebu naq tnloongan na hiya di.
Nii ku kambo ramaq Rabe; msekuy ma mttilux,  mseyaq ma msngucun.
Asi daha kesi rbuni ka seediq ini qbahang.
Snqriyan daha rbuqin mreemux ka kulu daha hlmaan.
Tai hari! Niqan rebuq, Watan dao su trebuq hii.
Ma naq so hnyegan tama na laqi nii, Uka reko.
So hari niqan papak qtaan ka repun nami cbeyo, ado ka hmrinas dheran ka snaro na truma.
Yamu ka rgeruy bnaquy ma, yami ka maapa na.
Ga mu daun snais rhengun su parih kbrexan mu.
Skadi rheruh na paha qapi ka Iban, ini mmhemuc paha uciicin.
Niqan ribo su paru hari Temu? Satang ku mhanguc lexi.
Kngusan daha rkeruk sule ribo ka rako qalux spatis daha dqeras.
Ncugil meyah theyaq sapah peni Pawan; maanu sqaun su?
Laxi rqeling na, geegi qtehur na.
Ruqa ge laqi ini kdiida mkela mkkesa ma, seediq mtakur riyung mkkesa. 
Rudan de ini kbeyax miiyo keeman di; ani mita terebi we ini beyo slleung.
Sapah qnabil qhuni ka sapah miyan cbeyo han ma, bobo na de qmabil dheran, saya de sapah qperas di.
Sreeru daha beyuq waso sero ka ware duri, pskere rako na ware.
Ini ku remux sapah na nana we, ga so saqic mseyang laqi na ka Tiwas.
Hmnuwa qcurux yayung nii Utun? Ma ga sbbui baro?
Pgluwe laqi nii ha; ma asi lux sbsukun lnngisan na.
Mntena trumo qtaan ka dadan trumo nii, ani si mhenuk hari ka haya. 
"
Malu ssalu rudu slmadac ka qhuni trumo nii mesa kari daha. "
Suuban ka qmuru waso na came uban, kiya kesun daha came uban.
Ye naq wada scuqi ba pnsqrinuc na rudan nami cbeyo ka Tanah Tunux, kika skciyuk daha.
Suuban ka qmuru na came uban.
Uxe su ga skcuro skeeman Umin? So su hari ga mseyang ma rmengac.
Qhuni mhenuk kesun knbguun nii, ini daha slmei sapah.
Ma daha wada ghriqan ka pala ssatang mu sapo nii di.
Mntena lale bale ka dadan lale nii duri ma, malu qtaan phepah na duri. 
Egu riyung ka phepah qhuni ma sudu qqeman walu nii, qhuni nii ka kingal. 
"Egu klegan ka so cadu hei qhuni lmiqu, nii kesun daha cadu bale. 
"
Slmeyun daha dosan dmaus ttinun ka sndrayun nii.
Msngari mpusan ba klabuy ka pila mu di.
Slmeyun daha rudu yayu ma riduy parih ka snkhuyun nii. 
Sddema ku skeeman, tama; bhragun ku na smdurak seediq; uxe mu gnklaan ma, mtuting ku kdere mliwas de, mtkela ku di.
Mangal gamin qhuni nii mosa cmcudu de, mbuwa ma so hari rebu ka beyuq na, kii kesun daha cudu rebu.
Snyukan ware ka dodah nami yami cbeyo; qtehur snuyuk snyukan na.
Mtbasi puqul ka wahin kubuy nii.
Suuban hari ka wahin na wahin uban nii ma, uka ka ooda na. 
Tanah gamin na sudu nii, kii kesun daha gamin tanah.
Yaani uxe nii si ngayan na bale, anu egu ka qhuni tanah hayan.
Ado ka rmawiq riyung ka wahin na wahin rawiq nii, kii kesun daha wahin rawiq. 
So klaun wada smkuxul riyung wahin nii ka Temu Abu peni, kika asi daha kesi wahin Temu Abu di.
Malu puqul ka paras bale sntmuwan duri.
Ye daha hwaun ka ira bale nii peni? 
Hwaun daha qhuni maung nii cbeyo, mkela su?
Wada inu seban laqi hini di Robo? Paane mu laqi nii han.
Egu klegan ka sudu kesun sngesung, rqeling waso na ka nii. 
So mblawa qtaan ka waso daka bubu na sudu dahung nii.
Rtretun waso na de skenux riyung, kii kesun daha sngesung skenux.
Malu puqul snbuyas quti walu nii sa ma, so mnarux tunux peni, klaun tngsaan Plmukan.   
Msderux hei na ka ucik baran nii ma, ini hari kngihun. 
Maha ku smrebu inu di? Nii ku seexan rebu.
Ye ima mnadis peni ucik qawan nii, kuxun daha mekan, ado ka mngihun.
Ini sriyung mngihun puqul ka ucik paru nii.
Egu riyung ooda na ka sekuy nii; slmeun daha raqic budi, ngalun daha bheniq durang ma, ssais daha saro qlapo, puqul daha ka lexi na duri.
Bale so mgcubu biciq qtaan ka hei na sudu cubu.
Kuxun riyung mimah seediq nami yami ka begu  sama kudung nii.
Ado mtumun ka pako na, kii kesun daha pako tumun.
"Mngihun puqul ka tmaku kuya, ini so tmaku bale. 
"
"Bunga tumun kesun daha ka bunga quru nii duri. 
¥L­Ì¤]ºÙ°¨¹aÁ¦¬°¶êª¬¥ÌÃÅ¡C"
Puqul seediq ka sama qlebang nii ma, tbugun daha bibi ma ququq duri.
Kuxun mekan pada ma miric ka rabu waso na rngesung nii. 
Sngngucun ka qmuru na sudu ngucun nii.
Ddooyan seediq msapuh ka dayuc nii duri.
So hari rhenuk waso na qtaan ka sudu rhenuk nii, ani si ini puqi ka hei na.
Llebu hari ka bubu na sngesung nii, kii kesun daha sngesung biciq.
Skenux hari sknexun ka pedu putung.
Cuguk qalux nii seedan riyung lukus, asi qapun egu ma naqah lmuun.
Mngihur riyung waso na ane tmaku kuya nii.
Ani naq kesun ane sama bale we, ini puqi seediq duma.
Ye ba uxe "sudu reko" ko ngayan no sudu nii, egu ka sudu rkreko qtaan ta han./ "sudu reko"(ªøªº°ªªº¯ó)
Kuxun riying mekan boyak ka sudu nii, kika asi daha kesi sama boyak. 
Ado ka qnedis bubu na sngesung reko nii, kiya kesun daha sngesung reko.
Ye daha bale wada ngalan so sudu tmaku cbeyo ka sudu kuya nii.
Ngalan daha sama hmanguc ka sgumuc nii duri, puqul daha. 
Ado qmapah lukus ka sudu nii duri, kiya kesun daha ane cuguk.
Ngalan daha srading rana puniq ka galiq putung nii.
Stabu daha bibi ka waso na sama robo nii duri.
Kuxun smkenux huling ma puqul huling duri ka waso na speriq huling.
Ye ka ado hmeru bsuring ka wahin nii, kiya kesun daha wahin bsuring.
Ado ka asi qapun lukus cuguk na, kii kesun daha cuguk brahu.
Yaani uxe ngayan sudu nii ka kesun sudu hmeru, uxe ga hmeru kana sudu ga ta taan nii peni.
Ye ado ka so sama bale qtaan, kii kesun daha dadan sama bale.
Malu asi qlmuqi mekan ka pixin qucun nii duri.
Ngalun iyu Plmukan sa bunga tyaqung nii.
"Ye daha slabu emu ho waso wahin nii, ma daha kesun waso rabu emu denu peni. 
"
Ngalan daha yyupan ka piyux nii duri, asi ka seediq naq mkela miyuk wa.
Egu klegan ka kesun bado nii, ado bhege hari ka nii, kii kesun daha bado bhege.
Ngalun daha yyupan ka piyuk nii, hmrenang de yupun.
Egu riyung pnhmaan na blebun tama mu slaqi ku ma, saun na mari.
Hmeru so niqan qqsiya ka wahin qsiya nii. 
Asi ka rehaq btakan oro nii ka ssalu daha btuku.
Ngalan daha kazari slugun nduyung ka qrtibun nii mqedil cbeyo.
Daha klegan ka dnamux sapah seediq ta cbeyo. Kingal ge gmeya ma, kingal ge tasil cneexan.
Egu riyung ooda na ka btakan bale nii; puqul ka lexi na, ngalan skesik ka kahan cida na; ssalu sapah ka btakan na, sqalang qnalang duri; egu nana.
Maanu kesun sudu ngngu qolic, egu alang hiya?
Tanah Tunux mnhuma egu riyung sibus bhege meniq hini hayan, slmeyan daha sato.
"Brhengin hmeru kssiyo yayung ka hrwaling nii, bbaro ma rqeling ka bubu na. 

Brhengin hmeru kssiyo yayung ka hrwaling nii, bbaro ma rqeling ka bubu na.
"
Ma egu macu su ga repun nana!
Pukul boyak ka munang nii, ririh so sari boyak. 
Seediq mneyah inu seno na Uma ga? Ma mu so hari uxe qntaan.
Niqan sgemin hini wa; qtai hari.
Sima maanu hei su kiya Temu? Akedu ba cnebu na.
Niqan singas rupun su Temi; angal han.
Ga skcula laqi ga te; ga rmengo ima?
Skruwa miyan na laqi mseyang ka Walis kii; ima naq uxe pkseyang peni?
Niqan namu slau cbeyo, bubu rudan? Huwa namu mesa smlau tunux?
Niqan su kesun iya sayuk isu ka huling di, ma so mkela kari ta ita seediq ka dheya di.
Kedu ba sdaring na Pawan kiya wa; ye wada paru ba ka luqah nngalan na.
Sepu pngerah ga Dakis; teta pbaka.
Sipaq cida na qhuni ga Sapu; qmeerung ddaun.
Ini skuxun suupu theya seediq Seta ga, kingal naq.
Iya seriq seediq Siyac; isu naq gaga qnuuqu.
Ga smbrinah baki na ka Lubi; uka gtngayan ka seno na.
Ini sbrinah laqi kingal mqedil kiya, heya naq tdheriq de baka na di.
Ga smburux qhuni pthuun ka tama mu.
Takun, isu sburux btakan ga ma; yaku ka psburux qhuni ga.
Mnsnpusan su mu rngagun ma, ini su naq thei.
Ma ani hlama puqul laqi gguyun namu mekan.
Ye gnlaanan utux ka laqi kiya, ani qluli yayung we muudus nana.
Naqah snhuun nseediq; bleyaq mtbale si malu.
Osa mekan sapah; meyah su snnekan seediq hini.
Qtai spesak Mukan nii bubu; bnaruy mu Hori.
Nii sputu pnesa mu dangi mu Mukan Sotong hii; paru hei na mesa.
Kiya naq hengak na tama mu; heung naq so  sqheyan hari.
Mhemuc starin so uciicin ka rapic meniq qhuni baro; uka ba llnguwan.
Sun su na haya rmengo tama su?
Gseesu hari isu; ga su tbbuic maanu? Ye kika mesa desun su na kusun ka tama su han.
Iya quri hini tbsengu su wa; pquri hngali ga.
Ga su hmuwa tmgeyak Watan? Ye su ga scuqi mtengi?
Skadi tgrahuc na hari; ga mu bungan waso brhengin.
Dgehing sapah na kii; thbehuk miyan meniq truma hii.
Seediq ga daha spheyan ga ka thulang daha sa; qtaun ta berah na kiya hari di.
Angal tikuh tihung mu doriq han Awe; hmedun doriq wa. 
Peeyah miyan naq slaqi mosa paha durang tkurih yami cbeyo.
Tai hari mosa namu mangal wawa rodux tblengan na hiya; egu riyung tmaquy wa.
Maha ku tmara bubu mu pusu hako hiya; sntiyan ku na mesa ptaapa ku basu gisu nii.
Iya traqil swai su Dakis; mtbale si malu ka mtswai.
Ma mqalux ka rapung na snrpungan nii ha, uxe bhege ka rapung peni?
Sari pnhuma na bubu mu rudan cbeyo plhepuh riyung puqul; so hari uka sari so kiya ka saya di.
Spuun daha tnabus tmekan ka qraqin miric cbeyo, kiya mhenuk ssalu lubuy.
Wada tmhuhuc texal ckawas han bubu mu dapa nii, teta hmuwa ka knii di.
Tmkaxa nami naq tmara dheya ka mhaduc qperas qqapah nami eluw qsiya ma; uka meyah dheya kii.
Hae ku tnnais mangal lukus sapah han; tara ku hini.
Kbrexo ta tikuh tokan su han Takun; wada setuq wahu na tokan mu.
Uka qsiya sapah nami, kika wada mita toruq qsiya sapah ka detama mu.
Mkela su qmita Plmukan ga Siyac? Siyac
Niqan naq seediq smkuxun tmpunu tpunu paru ma, niqan naq smkuxun tmpunu biciq na.
Iya tpurah laqi bsukan su Bakun; psklui su laqi di.
Iya osa lmanguy so rcilung na laqi nii ha; msae namu tqeguq hiya.
Tqemun ku yqeyaq siyo eluw texal slaqi ku; mntakun ku taapa didensya.
Qbheni malu riyung qtaan uban na ka trabak nii; asi ka mosa lmiqu qtaan.
Iya trigi qhuni kii, dresiq ka kiya; pdresiq su denu.
Wili meniq bbuyu ka kesun trmediq nii, wili paru.
Qhuni mkere ka tupih nii ma; puqul camac ka hei na.
Mangal so waso na rabu de hmanguc sama watan ka bubu mu; ini na ngali ka tuwax na.
Paye snbetan hndure kesun daha paye kira ma; paye ncuuxan we, paye nbaki kesun daha ka kiya.
Ma su ini hduri tntakan su dungan Watan ?
Mosa psapuh peni na, asi ka dmeluc qapan baga na ka bunun na sa, ini dulec de, ini kmalu mnarux mesa.
Puting bukuy ta papak kesun kunu, kiya kesun ta kunu papak.
Niqan si kari ta mesa kbekuy; ani si ini ta bleyaq smepu dehuk kbekuy ka ita seediq.
Slebi cida qhuni kii Walis; iya asi plaxi wa.
Iya reno han wa! Hmuwa de clingun namu na puniq?
Hwaun su rnbegan nii bubu? Ma ini cwaqi?
Sekuy kuxul daha smmalu rubang, ado ka malu  sbkiyun de rbruban puniq.
Pheyu ta sapah we, asi ita ka mosa pggaluk eruc; uka ta kesun galuk naq ka eruc.
Gaaluk kesun daha hako snalu btakan cbeyo, so hari mbukung qtaan. 
Mtaso riyung ka qsiya na yayung Qrari ma msekuy.
Niqan kari pnsltudan daha mesa wada sbgebil qsiya ka rudan nami cbeyo. 
Daha yayung ga llinge alang miyan Gluban.
Ado ga hmetur eluw ka seediq tndheran, kika ga marah eluw icin ka dheya di.
Resuk ga pcenga dgiyaq paru ka kingal ruru kiya.
Mnosa tmbarux alang Tongan sriso ka tama mu mesa kari daha. 
Laqi Mukan ka Kumu ga, tnqliyan na Temi Tado.
Tqui laqi daha han Dakis, mptuting namu laqi bobo na denu.
Hmnuwa naq alang kiya ha? Egu riyung qrinuc mqedin.
Msseli kanna ka seediq alang miyan, ma mpprengo mesa huwa ta kesun gmbaang ka pais ta mesa. 
Mgrahun ka riso mneniq alang Paran hii cbeyo, ado ka alang naq paru.
Kemux baga su Pihu; teta so kenu knmexan na baga su.
Quluh snuunux su di Cili; ga scuqi qnedis di.
Teyan ba tali na qmita qolic ka ngiyo ga; ma ini baka qolic ka ngiyo di?
Wada mrqeraq sbgihur paru hndure ka qgeri siyo eluw paru hii di. 
Niqan rebuq siyo eluw pusu hako hii wa; qtai hari,  dae namu skrebu hiya.
Grebu ta hari mosa neepah kusun ho; ini beyo mtilux de diyan ka rbagan.
Wada naq mgrebu soni ka debubu mu, ga ku na htiyun ptabu rodux ka yaku.
Smkuxun riyung mskeruy taqi ka Takun.
Iya skeruy taqi su Dakis, uxe ta baka tqiyun qlapo nii denu.
Ye ku mnekan maanu peni; kndalax ku naq skeeman snbuyas na.
Nii beeba baga na Umin; qnyutan ku na tdiyung si.
Kddamac tntingan na kndalax qhuni baro ka Pawan; ma msberih naq so kiya hari dungan.
Isu kayak siyang nii Uma; sae ku smino sama ka yaku.
Wada huqil pncahu daha ka huling mu qalux paru kiya di.
Ini ptaqi luqah mu pungu nii wa; hmilic de keeman.
Kii naq malu knretan na papak mu nii, ini riyung hilic.
Maanu saun su smuri sapah na Takun, Dakis?
Seediq mqpudi riyung ka skWalis Nebuq. 
Qmita ta seediq sqlinga dige; iya naq ttui mesa kari rudan.
Ga pteetu eruc qnalang sama ka detama mu.
Ga biqan snadu ptgesa na ka Obing; ye ado ka mtduwa meniq sapah pyasan.
Uqul su so knuwan ido su nii di? Maha tena tleetu di wa.
Iya qtqeran wa! Pscaman ta lmungu hlama paru nii keeman saya.
Ttukun na bino ka pusu qhuni kiya ma, daha ka rapic tgtunux beling na hiya.
Iya hari kraki hlama puqul laqi wa; ma su mgrabu.
Tblexo maku hii; osa naq smtuku ppuqun namu kndalax saya wa.
Kedu leho qedin na Umin, Takun; ma kiya si mqedin bale.
Snpagan na bubu mu ka tqiyan na tama mu rudan.
Ga hii qnepu mu dungan wa; uxe su mimah?
Mgaya ku mosa dmurang tkurih slaqi ku; asi lux derang ka moda tdiyan hiya.
Kui biciq ka meniq hei huling we, cumiq kesun daha duri.
Ini pgqhuni urung rqenux hayan we, tnguro kesun daha. Mqhuni de urung kesun daha ka kiya.
Spagi naq pacang ga denamu taqi kiya hari.
Irih so plekuh puurung dnamux sapah ka gnlekuh nii; paru naq sapah de, egu naq gnlekuh na.
Dnamux tnasil sapah cbeyo we, cneexan daha tasil qalux.
Snalu na hhetun qolic mmaha repun truma ka ruku repun nii.
Ado ka mquri dheran truma kmari sapah cbeyo, truma knari na de teru sepac ka qlqahan na denu.
Nisu ka hlama gaga, desi de su mosa.
Wada naq neepah mgrebu ka Pawan nana.
Ryuxe ta bunuh ta di Sapu ho?
Mrengo ka bubu mu, bleyaq mggaalu ka yamu mtswai mesa.
Na Umin ka ahuc gaga, nii ka naku.
Malu riyung pnatis na kari bubu mu.
Niqan stexal cbeyo, murux ku naq mosa lmiqu. Egu ba ka nngalan mu ma, ini mu qlengi mapa di.
Heya uka rawa ppsaan na sama.
Tama mu rudan ka Walis Temu, Temu ka tama na.
Ini ku kuure nana si Walis ga.
Iya mhemuc smeeliq pila mesa tama bubu su.
Ye nisu qsiya nii Umin? Maho mu tikuh ha?
Qbsyaqi hari pure, kii si maha mrubu puqun.
Egu riyung ka so ppai ma bkbaki rudan mneniq alang miyan hiya.
Spagun ta maanu ttqiyan daha di ha? 
Ptbeyax megul su wa; uxe de tlhelah.
Iya sraki laqi Dakis; asi naq sai mangal isu.
Uka sresan ma meniq naq hiya klaali ka patis daha dqeras.
Sragi ka snaro namu han ma, spagi bngerux denu.
Wada daha glganan btunux pnsaayus ta hiya di.  
Uka mesa rangi runge ka botang seediq saya di, kari cbeyo kiya.
Nii ka tngyaan na Iwan, seku han denu.
Wada su slmeyun riduy parih ga tlqeluq hii di¡H
Nii ku so mpsalu asuw babuy ma; ga ku ini sdiyan qhuni na dungan.
Asi ka thuwe smluhe tmgiya bgiya duri, uka kesun asi kela.
Ga smalu cuqi btakan ka tama na ma; ga smquri atak puqal ido ka heya.
Msalu su knuwan ka wahu mu bruru di Pawan? 
Ga mangal huur qriyan ka Bakan ma, dmahur qsiya kndalax liwas.
Qmlahang ita ka Tanah Tunux ciida we, Mukan ka kuri na maangal cakus, Mukan maangal cakus kiya kesun daha pkaguh.
Asi namu naq bleyaq mssnetur ka lnglungan namu, kii maha namu malu.
Laxo ta ka biciq na, geego ta paru na hari.
Qrbui hari tutuy namu kusun, uxe namu pskela rulu di.
Pnsbregan mu saya bale laqi ga na, ini huwa, pthiqi hiya han!
Ye ta srukun bibi nii, ye ta byuhun?
Srukan daha gasu ka saya rodux di, ini so cbeyo smaruk puniq.
Sruki yamu ka babuy ga; sao ku lmepax yayu ka yaku hayan.
Smkuxun mimah begu rodux snrukan ka tama mu rudan. 
Sbaangi yamu ka rnhuqan nami; hai smbaang tgrahu ga.
Bsiyaq qlhangan tnsapah na de, wada kndudun malu ka hei na Walis di. 
Kanggohu  ga mesa hengac ka maasuw dara hei seediq .
Smraki bngehun tnbugan daha mosa mhero rseno ka mqedin Puuma nii ma, saadis daha mqedin alang daha, meyah pkrana laqi alang daha.
Sbaangun nami na eluw eeyah alang miyan ka dePihu Pawan.


Uka seediq ga mkkesa elu narac mesa Umin ga.
Spooda daha keeman mnkuung uka idas, madis slmadac, budi, sbrangan ma harung hiru daha ka seediq alang miyan.
Ga pstilux sama bubu mu; tera tikuh han.
Uka miyan pila bbrigan lukus yami cbeyo, kika kntteyun cmapang de sgaliq ka lukus nami.
Ye miyan mnkdalax sknuwan mekan pixin ka yami Seediq ge gisu ini klai di.
Bale ba we, ini miyan ekan bindo ka yami Seediq, kndalax hndure hari smneeru seediq icin ma, kika mekan miyan duri di.
Mriman knkawas ka pnhyegan sapah na heya di.
Stkelang isu ka daha pusu eruc ga di ha?
Yaku mdeka qcurux ga si swai mu rseno.
Mpcula su maanu Umin? Kedu knpruwan ka cula su kiya.

Ga prrengo maanu dheya ga?
So nii eeyah na klaali wa! Ma ka ini dehuk nana.
Ma mchaya laqi ga, ini seyung thei kari.
Wada daha yahun gmeeguy skeeman ka kingal bubu mu rodux.
Ggui qyqeyaq seediq kesi tama su wa; Teta su na hwaun.
Seediq pgeeguy kingal kiya; tai hari de meyah sapah namu.
Ima wada pgedang ruhu ta sapah nii di? 
Bleyaq smeku ka pila bnege bubu namu; iya ba pgdangi.
Wada su pgdangan inu ka lukus su bgurah kiya di? 
Gmaxi hmanguc lexi ka siyang nii si bubu su.
Egu dadan su ga meniq Brtingan hiya.
Uxe yaku gnlgelu wa! Gnlganan na dheya ga.
Ima gnlgelu bubu aring ga? Kedu hei na ga tuting dheran.
Msklui kanna ka seediq tnaalang miyan mbahang kari so nii.
Glaanun tama bubu na kndalax sbiciq ka heya.
Ngayan dheran ga quri Paran hiya ka Trqeling, ga toma baang na alang Drodux cbeyo.
Qbsuran su rseno mesa mnosa ku gmabil pixin Tbatu cuuxan mesa.
Iya ku sdhari han wa; nii ku muuwic.
Sdharun su muwa ka tqilung kiya di? Niqan geluq wa.
Niqan kingal qbsuran kesun daha Mona Rudo, qbsuran alang Mhebu ka heya.
Sndahar su maanu? Ma niqan bagah lukus su.
Maanu saun su smdahar tqilung kiya? Niqan geluq wa.
NULL
Ga mosa dmayang tntakan na Pering ka kanna dheya kiya. 

Dayang ssiyo na tntakan su han; mhedu su de yahun ta hmudur denu.
Iya asi hduri ka tntakan su, dyangi han.
Ani naq biciq ma, ani naq paru ka tntakan namu, asi namu ka dyangun de hdurun namu. 
Ma glahang dnyangan na Siyac nii peni, ye na icu qerac lmiqu.
Uxe ga mnarux laqi nii? ma mttilux tlengun hei na.
Ini ktilux wa. Tlengi naq kini.

Stlexi tikuh begu nii dungan Ape; ga tleetu di.
Ga stlexun na bubu mu ka wawa boyak; tara tikuh han.
Ga na stlexan supih biciq ka damac nngari ciga.
Sntlexan su sama ga ribo nii di Lubi?
Ani mu asi gimi ka ruhu mu kiya de, ini mu slai di.
Gimun su naq inu dungan; ye su wada daun ptuting ndaan su.
Giman daha kanna ka so cenga qlapo ma, toma qlapo, ini daha slai.
Ini su qsiqa phlisun seediq so nii su mgduru klaali ma ini skadi qpahun?
Iya hiri paapa chedil ka Uwe ga; laqi ka heya nana.
Mqpudi riyung seediq kiya. Ani kari na so ba smhulis.
Ga rmhurah dnamux na behing qhuni ka deIyung, ye daha ryuxun dnamux bgurah.
Halung maanu ga na rhrahun Tado ga? Ma so hari uxe halung ddooyun ta klaali.
Rhrahan su muwa tthiqun laqi kiya di, klaun su smberih smmalu na peni?
Iya ghriqi lukus namu wa! Uka lukus riyux namu.
Ma su wada grhiqun ka klabuy hatang mu sepuy qbulic halung nii di. 
Iya hari ghuriq sapah laqi nii! Osa theyaq nganguc.
Mneka sama mblawa ka bubu na heya.
Asi lux mgqbulic ka lukus na qqeepah na.
Snksikan na bubu mu di, kii ka so bale bgurah qtaun dungan.
Daha klegan ka qbheni kesun tude nii, bhege tunux na kingal ma qalux ka kingal.
Ngayan rseno ka Qdura nii, niqan kesun Qdura ka seediq mneyah Paran.
Ini kparu ka hnyegan na cimo.
Qbheni so kenu kesun namu tmmaya?
Swai mqedin na heya mesa malu qbhangan ka uyas na tqwaqic.
Quyu sragun we ini khrenang ngungu na heya.
Koco sapah pyasan alang miyan ka Umin ga.
Snquri daha qhuni bnarah ka tiyadan.
Glahi laqi ga Temi, ado so ini lingis. 
Ani naq ini kela kari ka laqi nii nana we, mhulis de glahun su. 
Ga mguulah nganguc kanna laqi; osa isu duri.
Osa pguulah hngali hari laqi nii. Ini tdhediq ka hini.
"So ka btakan tnhngelan ma qhuni tnhngelan, sreus daha dheran kesun guyuq. 
"
Wada mgleing behing na daya ka Temu di.
Ga mu liingun toma bebe uyung mu sapah hiya ka yayu biciq bnege su.
Ima lmneing hini ka parih nii, bsiyaq ku bale skadi di peni. 
Pqhedu namu knuwan ali namu so nii? Naka namu mdrumuc hari.
Geela yamu; phiti nami bukuy ka yami.
Pllai peekan ka dheya han, ekan ta kiya hari ka ita di.
Pllayun melaq qsiya han ma, sksiki denu.
Pllayan daha hmaduc ka laqi ma, wada mapa paye dheya dungan.
Tnbreyan dapa si bnhangan mu yaku, ini ku qbahang ka tnbreyan seediq.
Syuning na ga tmgesa heya slluhe qmita patis.
Uxe syawcang ka Pawa ga nana, ga mmaha sikeng dungan.
Riso ga muuyas gako paru ka kesun daha daygakse.
Uxe zunsa ka Umin. sense ka heya han ma, koco saya di.
Kanggohu ka qbsuran mqedin na Umin.
Hayyu mpuuyas uyas ka qbsuran rseno na heya.
Mphuwa su Umin? Ma su dilun ngamguc handay su.
Mpahung ba ka rawpan na heya.
Ma-Ing-Cyo ka congtong ta saya.
Ma-Ing-Cyo ka soto ta Taywang hini saya.
Mpcaping miyan de, miyuk rapa denu.
Mdrumuc riyung tmgesa laqi ka singhu ga.
Hani mneyah hndure hari ka sujyo nami.
Mpahung riyung ka kingal mqedin gaga.
Mngungu bale ka laqi ga , ado egu ka bnhangan na kari quri utux.
Mtngeri naq riyung rudan ga, kii uka riyung dangi na.
Kari pnrabang ka kari na heya da.
Mntakun ka swai su rseno, kii ga lmingis.
Gaga mnarux hlidun mptuting lagi ka ina na.
Ini khada aring de mpmepang puqun.
Spui galiq beling ga, kii si uxe pqluli quri hunac ka beluh denu.
Tntuwan ku na bubu mu soni mrebu.
Mntaqi ku ka yaku di, yamu osa taqi di.
Mnatis ku di mesa laqi na, ye ga mkmosa theyaq.
Mnuuyas su ka isu, naka su mkela gaya.
Suupu kmeeki qnrasan daha smmesun ka dheya gaga.
Ga mtheyaq  rmange dheran kanna swai na heya.
Mtutuy ka heya ma, mneeru mptgesa na.
Mnkela muuyas slaqi ka heya hayan, ye wada hmuwa ka ini dehuk pnyasan na di.
Ini ku kdrumuc riyung qmita patis ka yaku.
Smkila meniq alang miyan hini ka ina nami di.
Ima pnsqama wara siyo behing nii? ma so smiicu.
Ga naq smbleyaq mekan so uyung ka dheya, ini plawa seediq.
Mhuwe su bale sbege su lukus ka laqi mu mesa Pawan.
Uka naq mpdayo heya, heya naq kmbeyax meepah neepah na.
Ini qeepah seediq kii, ga mgnono alang.
Pskani mekan namu ido kesa laqi ga.
Ini skuxun qmteqic buuc ka ngiyo.
Ani naq so kenu knmalu ndaan na laqi Takun we, ini tdahu laqi na ka Takun.
Mkmnunuh nunuh bubu na ka uruk huling ga.
Ga nmunuh nunuh bubu na ka laqi na rabu.
Yaani wada qduriq icin qoic weewe kiya da, snknexan huling kanna hini di.
Sapu! Qaro hali! Iya squwaq.
Mpaangal su maanu? Rngagi bubu su.
Wada sbetun na tama mu ka huling huwa ba qiyuc laqi ga.
Naqah mbeebu qedin ka seno.
Iya mhemuc qmada sudu nlaxan mesa ka koco.
Blbilun na thngali btakan Sapu ga.
Ga mdresiq ka qbsuran mu rseno, kii ini gdema kmaguh hei na.
Ga mrkerak ka bukuy na Sapu ga, kii mesa kguhi tikuh.
Yahi ku pntiyu hini wa, ga inu ka sapah na heya?
Ga rmteruc papak na Sapu ka bubu na, ado ka snkwirix ka Sapu.
Mbeyax riyung tmuluxs ka sume, uxe ta kmkelun hmuruc.
Wada rmicuh iyu luqah na ka Takun.
Yamu sbaang hiya, psbaang ku hini ka yaku.
Tqeraq ku tikuh han, tutuy ku kiya hari denu.
Ima wada ptqeraq eruc hligan nii di?
Iya ksaro taqi hini Sapu, asi osa taqi qlapo.
Mhedu rmengo ka qbsuran de tmapaq baga kanna ka seediq.
Ima ga miriq papak mu, mnarux wa.
Ini mu pgriqi qnawan nana ka swai su rseno.
Ga na saun ptdoruy quri icin btunux ka Sapu.
Ga smdruak seediq mpgeeguy ka kesacu.
Bleyaq ka ndheya duri, uxe wano nnisu naq ka sblequn su di.
Uka mu bbuwan rqebux kiya, knteetu staring so hyhiya.
Tdiyan qapi mu ka qolic paru ma, muudus nana.
Tama mu mnesa, malu ba gaya hniti rudan cbeyo ka msbarux ma mstuku mesa.
Pddayo ma pggaalu ta kanna ta.
Mangal ngayan mosa psseung kari Seediq ka lagi na Tapas ga.
Kucu snais daha benac miric ka sapic daha cbeyo.
Tblengun ta inu bubu rodux nii di ha?
Ini asi brahi kesun pheyu sapah. Asi ta ka mbeyax meepah ma smeli pila.
Rima nekutay mu ga sapah, yahi naq kmbarux.
Wada na sklaun kanna seediq tmnalan ga di.
Na qbsuran su mqedin ka skato nii, knbrexan na swai mu mqedin.
Uka botang ka lukus na heya.
Kedu knbbaro, ma ta asi ka tkhako mosa baro ga.
hwaun su tmhengul btakan kii Walis?
Phdagan na paye tama mu rudan ka nganguc.
Iya bale pqyexi wa; maha naqah di.
Ga kmbegax trabus so behing qhuni hiya ka debubu mu.
Klaun su ayus dheran ta Umin?
Ga na qlangan btakan ka qnalang na Sapu.
Mesa ka baki mu rudan, niqan pnaadis kanna ulaalang ta ita Seediq cbeyo mesa.
Pngteguc ka mbeyax plekuh sapah.
Hrui kacidento su han; ini tai elu di.
Phdaqi bsiyaq hari, so msemun hari sknexun lukus nii.
Heruy hini ka lnmuwan namu kiya han ma; osa lmamu dungan.
Hrigi tikuh hini qsiya kiya Dakis; spuun mu mheyan kiya hari di.
Ga dmayo hmeruy bnaquy ka Umin ma; swai na rseno ka gaga rmgeruy bnaquy.
Hrigun ta inu ka nii di? Ga stenge ka kingal lubuy ga di.
Ma namu hrigan hini ka dheran nii di?
Osa tikuh kmbarux rrigan na Takun han; prgeruy miyan paye kesa. 
Hmnuwa bakic nii ha? Ma ga tkbeling?
Ima wada moda qmleqah sama hani pnhuma nii?
Iya doi qreti kesa laqi ga; btaqo doriq seediq.
Qlqahun bsiyaq hari meniq rumu hiya malu ka nuqah mesa bubu mu.
Mruurung seediq cbeyo si ge, mbbetaq yayu ma sbrangan sa; ado uka halung ka ciida han.
Mkmetaq ku nduyung na we; wada mquri icin ka boyak kii dungan; uka mu bbtaqan.
Qlqahi tikuh negul nii wa; seengun mu knhenu ka knbrawan na.
Ga tbyaxan megul na Awi wa. Wada tlhelah peni?
Wada sbciqan kmayak na Takun ka wawa mneniq hini di. 
Qbciqan daha kmayak ka lexi ma, spuun daha tmsiyus siyang.
Ckulan nami yami ka Umin ma; ini nami kmkeli.
Cnkulan ku na Dakis, kika mangal ku luqah. Ani si uxe mnnangi ka heya duri.
Scuqi egu riyung ka seediq ciida, kika asi lux mccikul kanna di. 
Na Dakis ka seru nii, hai hmaduc sapa na kiya hari denu.
Kadi tnunan ware ka rraus daha qcurux cbeyo.
Bruru na qbsuran mu mqedin ka nii.
Qmuyux de psaun daha gigan ka macu ma,  phdagun daha puniq.
Hai paha sapah truma ka btuku ga stngayan paye ga.
Wada madis bakic ka Sapu ma, maha ku bubul  qsiya mesa.
Sqrugun daha kayu ka qucun ma, gmaxun daha ucik.
Uxe buuc pnuqal mu soni ga pskanan na huling nii? 
Pskanun su hei na we, so hari mpmepang ma mtbasi. 
Naka su saun bozu tunux su kii di Dakis; so snttilux qtaan.
Uxe mesa ga sbaangan na Kuras ka eluw ooda ta mosa neepah di peni?
Mbari su lukus so kenu ka isu Temi?
Kiya naq heya wa. Heyung naq msnekan riyung.
Pnheyu naq seediq alang ka sapah rudan ta cbeyo.
Irih daha so pgkela dadan ka so lmihu siyang.
Lnhugan daha paasu pnstrengan weewa daka riso ka siyang nii.
Kndalax naq ciga psmeyah isu ka bubu su na.
Wada teykon di laqi su?
Prngagi hayan wa; kii si maha namu uka krkari bobo na dhenu.
Iya pbyaki laqi boyak kii; uxe pkela muyak dheya nana.
Ga byakan detama mu ka babuy lhugun aasu dadan. 
Ima bnuyak miric nii? Ma daha gisu laxan ka papak na nii di.
Kmrawah riyung pila na seediq ga.
Ye na eyux qqhedu saya, kika ptyexan nami na plamu. 
Uka miruku cbeyo; asi daha pnuhi nunuh daha naq ka laqi daha. 
Hai psgagi dqeras su hayan!
Nima kagami nii? Ma plaxan hini di.
Hai qmeya tansu lukus su han.
Wada daha daun qmeya ludux qhuni nuqah pntiting na mqedin ga di.
Qyaani baro hari lukus ga; kii si ini dai tmelung laqi.
Nsaan mu pricuh Tiwas ka lukah mu.
Qyaanun inu nuqah nii bubu?
Hnwaan su rodux nii Bakan? Ma so hari gaga kddamac di.
Qnyaanan daha sknuwan kana hata nii?
Hata maanu gaga? Akedu knpruwan.
Ye nisu kagi nii? Wada mu psaun inu ka naku di.
Thwai hari blebil namu wa. Hmuwa de setuq snuyuk na.
Uxe uka gagi cbeyo peni; maanu tikuh ka psgiyan daha di?
Kngahan naq bubu na ka lukah na Takun ma, rcuhan na iyu. 
Ini bale so pgkiya mege ani maanu wa; bubu na.
Pnsgiyan su gagi laqi ga? Ma na klaun niqan hana ga tunux na.
Klaun mu mngacun riyung ka seediq kiya.
Robo ka gnteguc pala nii, kiya ka wada tkaangal rutiq na.
Ga daha prbangun posa ka tokan na dheya naq.
Hntiyan daha inu hayan ka qyqeya daha nii?.
Qpei lukus pnheyan namu, kii si ini beyo mgengu.
Htiyun daha hini dungan wa ka parih nii.
Knbbkuy mkkesa laqi ga.
Lhlahi tikuh; ga pqriya kanna nuqah nii di.
Ga moda pqiri qhuni ga negul su dapa da.
Ayu ! nii heya di ? Ma so hari bgihur.
Asi lux mesa bos hmrenang tnkuran mu.
Wada sburo ka dgsayan na bubu su ruda di?
Ga dmoi gesak ka Tapas smkeguy.
Niqan naq ka gikis ttinun pala ma, niqan naq ka gikus ttinunu tokan bale duri, ini pntena.
Asi naq sdrexun bgiya de tminun, kiya si maha malu tninun na pala.
Kusuc ka dmayo brexuu mosa truma ma mosa baro.
Taqi da! Ceka rabi di! Egu tlengun ta kusun na.
Mangal baru ka tama mu ma, skari na bering.
Kdongi baro hari; ini baka nana.
Knseengan na tama na ka laqi ga.
Wano isu ka stmaun nami.
Slmeun daha tngugun snuunux daha ka mqedin alang.
Egu seediq mkmeepah ma uka ka qqpahun daha.
Mkmaruy sapah ka tama mu, niqun laqi bobo mesa.
Tnugiyo wawa ka duxin, uka siyang.
Mgeriq rulu meyah gmutu mangal arumi alang ka Mukan cbeyo.
Ini pntena kari miyan daha ka Plngawan.
Egu Kahabu ssiyo alang nami cbeyo; ma saya de uka hari qtaan di.
Mbeyax mosa lmiqu ka Mktina duri wa.
Ye mtluhe gdrumuc na qmeepah, kika tutuy mgrebu.
Asi ka madis hangkaci paru mkkesa eluw; tmmering riyung.
Pupu ido ga, dai mekan eluw. 
Uka hari seediq taapa dudensya, anu mrkala hari elu nami.
Ma wada mlkala baro nana elu nii.
Tpai rulu puniq kesa laqi ga, kii si ini beyo.
Maanu tpaun namu mosa gako klaali.
Wada hani saya bale ka rulu; maanu tpaan ta di?
Mosa mangal btakan slmeyun daha hosu cbeyo.
Piya bango (na) sapah su?
Psetuq kari seediq alang hini sa, kika ga smeeliq babuy ka dheya ga.
Nsaan su pama inu snuunux su kiya Ape?
Asi steqi kndalax hini da, baka knbrawan na di.
Baka steqan kndalax hini, maha scuqi bbaro di.
Psteqi kesa bubu su; malu atak na heya.
Wada mu stequn, scuqi bbaro da.
Maha ku rmiyux megane mu, gisu ku kndudun ini qita di.
Wada mduwa tmalang quri hunac ka huling ga.
Laqi mgduwa riyung ka laqi na Umin.
Ini ku kngungu kndalax naq sbiciq yaku.
Mbasi riyung ume nii.
Skukul isu pila nii Sapu; hmuwa demu pgdangun.
Daha laqi mu smkuxun tmubu piyano.
Wada mosa smluhe tmubu gita kanna ka riso alang.
Ani mosa ani inu ka Tapas ge madis anq hamonika.
Mntabul namu knuwan ka yqeyaq yamu di Sapu?
Iya skkuli hlama kii, bnari daha ppuqul laqi nii kiya.
Uxe wada skkulun na Dakis ka putung mneniq hini soni di? 
Malu bale saadis saku texal hini, uxe ku mneyah ani tntexal.
Kela naq ga skkulan na tama mu ka ruhu miyan sapah. Bsiyaq nami ba skadi di.
Pbyaki kesi Dakis ga kusun denu peni.
Mhedu pkahan yqeyaq na ciga ka heya di.
Bubu mu rudan mesa naqah ka mhemuc smiyus  seediq.
Ani naq mcuhe riyung seediq ga, malu riyung lnglungan na.
Uxe mesa wada mtaalix dheya ga di?
Ye ado qnuyux, kii egu qtaun mlkala eluw tonisi nii.
Breenux nii ka psliyan nami pcaping cbeyo. 

Bubu mu rudan gmnaalu yami kndalax sbiciq.
Gneeguy daha sknuwan sapah ga so rudu nii.
Bleqi smeku qqeya namu, gguyo daha.
Ini su bleqi paha de gguun seediq di wa.
Qtii han kesa kisi ini skadi sapah qutiun moda elu.
Kedu qntiyan na camac nii; yaani maha malu mnangal daha wa.
Ga mqqiyuc da huling ga, snbuuc ga.
So kiya ttgesa na rudan cbeyo.
Tqii tikuh han; maha namu meepah kiya hari nana.
Nii tqiyun na laqi mu.
Maha knuwan hari peeruc eruc sapah su?
Ini thei kari Sapu ga; kii ga sdrapun bubu na mseyang.
Kedu ba mering su? Sndrapan su na ima?
Gisu kndudun leexan hari qtaan doriq mu di.


Ga mhada  moka su gaga da.
Egu pnhmaan su kudamono Walis?
Plkusi abuh berah na, kii ini srutiq lukus.
Ima tnsiyus sama nii?
Ssais su ima ka lukus nii?
Pheyun mu kiya hari da, luks ga.
Pnheyan mu lukus gaga ngaguc ga di.
Sntuku ku pila ddesun ta ryoko yaku di mesa Iwan.
Msuupu naq theyaq de mstuku naq hari duri.
Niqan jikang su? Qtai tikuh laqi mu nii.
Ita ito ga; siisun mu galiq nii han.
Ma chedin gacyo su nii di!
Egu tnbugan na sicimencyo ka bubu mu.
iya scuqi mita tennaw; maha naqah doriq su di.
Ita tome ga wa! Ma so paru hari ka kiya.
Ga smlau da, mmaha bale ngerac dungan laqi su.
Uka denci tokei mu da, nii ini kkesa di.
Ini baka saji nii nana.
Gaga qmrequr beling maanu seediq ga?
Muuxun tlengun wata nii. 
Uka hari ppuqul ka cbeyo, maruy hari kanzume ka seediq ciida.
Egu eyyo ka balung, ani so kiya ge ini scqii meka.
Nsaan su pbleyaq ima ka tpaqan halung su kiya di?
Ppexi tikuh ahing mu, so mnarux hari.
Malu bale puqul bihun Hori.
Bkei tikuh gomu snuunux na laqi ga.
Desi jyanba su; msekuy keeman wa!
Malu musu qcurux ni; uka hari abura.
Naqah bale sknexan ka kucusta na.
Bsiyaq ini paadis tegami ka bubu laqi nii di.
Meyah klaali yubing ka alang miyan.
Ga mosa pstobuq yqeyaq tama mu, mphuma nami paye kusun.
Ga moda smbale yqeyaq pphmaun paye ka Sapu.
Ga gmbabo macu tnkuyan daha ka seediq alang.
Pnngalan ku na swai mu ka bubu mu, kika ini ku osa muuyas ka yaku di.
Tama ruda na heya ka mkela smapuh, pkmalu mnarux seediq alang.
Mnangal kingal pada tama mu ma, scuqi bsiyaq  di,  kika skwiyan hari di.
Mnosa maruy udongko laqi mu, ye mksmalu manto.
Mkela smmalu manto ka qbsran mu rseno.
Seediq pkuuro de ini daha ngali kari, ani naq meniq alang.
Phlisan daha seediq dmgiyan, anu rmengo malu naq nheya.
Ita nanaq maha psbeyax lnglungan ta.
Snhiyan daha riyung ka rudan daha seediq cbeyo.
Naqah riyung seediq ga, tmsiyax riyung seediq.
iya hari ssyahun nseediq; isu naq rngagun seediq denu.
Smkuxun riyung qmita patis mangga ka laqi saya.
Pnhuma nami nasi cbeyo duri wa.
Malu mahun pspuun qsiya reymong daha ka beyuq walu nii.
Thido paru ma mtilux riyung de, malu mekan tikuh sika.
Wada mgciyuk ka weewa na Tapas daka riso na Sapu di.
Kedu bale knmalu qtaan ka pntasan dqeras na heya.
Niqan seediq mhuni saya nana ?
Ini naq mhemuc oda naqah ka seediq we, uxe naq pkdraun Utux duri.
Ani naq ini pntena ka snlhayan ta ge, kingal bale ka Utux.
Wada qdeyan bncebac na tama mu rudan ka qwarux di. 
Thwayun daha lmungu de, hmlama paru, ado  bsiyaq hprayan ka hlama paru.
Ga thwayan rmengo na Takun ka Dakis; ini na asi kseengi.
Tnhwayan mu naq smquri yaku da; ini ku gdema si Umin.
Satang na so kteyun ka buuc pada kii ma; ini na kmkeli.
kgahan ising ka doriq mu ma, sricuh ku na iyu doriq.
Piya kulu pnadis su budo si bubu?
Smkuxun riyung mekan soba ka Tama mu.
Ini phuma jyabong bubu mu ma, mudu ka ga na phmaun.
Wada seno Marepa ka swai na bubu mu, bsiyaq ini eyah alang di.
Yome de kari Tanah Tunux uxe kari seediq.
Maanu ga mlgelu sudu ga? Sai qmita wa. 
Slgelu su muwa qhuni kiya di? Klaun ta daha mesa ga hini di.
Pnbrihan na Dakis ciga ka nii; ye wada scuqi egu ka nmahan na.
Iya phlahi hini pala su kiya wa. Ptihung su laqi di.
Ga na phlahun kanna ka lukus snteran na bubu mu; ye ga skadi maanu peni.
Ma su phlahan hini ka lukus su kiya di? Psrutiq su damac nii di.
Ryuxun su knuwan wahu na bruru mu di? 
Skui tikuh qburung nii han; iya kbrexi seediq.
Peeyah ta hndure hari mkela mosa pseku pila ka ita Seediq.
Npui mekan daha namu ka qcurux nii; mnekan miyan yami di.
Npuwan mari na Takun daka Umin ka dapa nii. 
Wada npuun mekan na tama mu daka bubu mu ka begu sunguc di.
Alang Mktina ka Kako gaga.
Theya hari saun ka alang Singgi; asi ka knpriyux taapa basu kndalax Hori hiya.
Mngaangal mqedin alang Nakahara daha ka alang Bgala.
Ini miyan pntena yami daha ka Qnahaqul.
Mdrumuc riyung mqedin khilang.
Egu ba pnhuma na hecima ka Iwan ga; ye na haun gnbaruy nganguc.
Kndudun paru ka tenpinsyang snalu daha bbrigan saya di.
Kuxun mekan rudan nasubi, anu mrubu puqul.
Kuxun hari sense laqi mgedin, anu ini hari krmari han.
Snkuxun ku meniq sapah qnabil ka yaku.
Mskuxun weewa daha ka riso ga.
Bunga, sari, sama, malu slmeun tenpura kanna.
Snnawan beras gaga di; psai tenko ini beyo mhada.
Mrmari riyung laqi nii; uka rngagan.
Tai hari; iya krmari.
Snnawan na qbsuran na ata mu ka sama ga.
Egu riyung klegan ka iro ware saya.
Onggaku bnarah saya ka nii, malu qbhangun duri.
Bsiyaq ku hari ini ekan angkomoci di, lmngelung hari mkmekan.
Kedu bale tngglayan na dheya kiya? Snmaanu ha?
Ga mstemaq blebun nii da, ye namu dao hiya wada prriqun.
Ga tgberah bale sapah na Umin ka sapah na Dakis.
Hwaun su cmilaq cida na brkawe kii Awi? 
Claqun su cida na de, mphuqil ka bubu ricah kiya denu. 
Plbui nhari hari baga na; ga sdara di.
Cnlaqan na Paras ka cida aring nii.
Wada greman maanu bubu bunga mu qhuni nii?
Isu smnawiq waso sibus nii Obing? 
Asi ka swiqun waso na rudan we, kiya ini beyo mdakil. 
Waso sama qlebang swiqan daha ma stabu daha bibi. 
Nii ka waso bserux snwiqan na bubu su. Spui bunga de su qmilo puqul babuy.
Snluhe smalu taywangmoci qedin na Iyung.
Ga ku na sugan kingal lukus haykyu ka yaku duri.
Wada skadi beto Hori ka Iwan; ye mkmaruy bgurah.
So hari mesa wada malix mgsense ka Pawan di. 
Ima mnalix parih nii ha? Ye daha cnhngiyan.
Malu nedang na angbari saya mesa wa!
Wada inu qburung paye plaxan mu hini saya di?
Ma uka bale nedang na brkawe saya; snbqerus naq meepah ka so nii.
Ga lmiqu baro kanna ka hinoki, uka so breenux hini.
Iya osa lmanguy isu Takun; ini kmalu mnarux su dungan.
Klmei ka mnarux su han ma, osa meepah.
Skmalu mnarux rumun ka begu na keguy runge mesa. 
Wada klmeyun na ising Mukan Hori ka mnarux na tama mu.
Wada klmeyan Iyu nngalan mu byoing nii ka   mnarux mu cuuxan.
Yaku ka mnapa laqi ma, seno mu ka mnapa qhuni. 
Ppaan ku na yaku ka laqi na swai mu mqedin. 
Ptasi ku tikuh tegami pdesun mu laqi mu han Umin.
Hwaun su cmeka btunux kii Walis? 
Ga su qmbahang uyas na ima Watan? 
Qnbahang su kari daha so nii Kuras?
Qnbhangan namu inu kari so kiya? Iya mkmhemuc rmengo.
Iya pqbhangi tama su kari nii wa. Kseengun su na denu.
Qbriqan ku na Dakis naqah kii wa. Naka mesa rmeno ku duri. 
Ckai ka btakan hayan ma, thngeli ka icin na. 
Ga kanna btakan qoran cnkaan daha ciga.
Ima cneka rusuq siyo eluw ga? Ma ka ddaun tdiyan seediq di.
Pcngai mhuma beluh pais daka layan ga.
Misa ini huwa pcngayun mhuma ka sama daka beluh?
Pckai tloong laqi nii de, taapa namu basu. Netun so uka naq tloongan de, asi paani denu.
Ado ga mnarux ka Iyung, kika pckaun daha mawak mkkesa.
Awak isu laqi nii Robo, maapa ku qhuni ka yaku nana. 
Ga mawak bubu na rudan ka Takun.
Waki laqi ga wa, hmuwa de moda takur.
Malu riyung ka riso na Umin; bale ku na wakun moda eluw.
Ga wakan na Temi ka laqi su; gisu bukuy nami.
Kiya na heya, smkuxun riyung cmequr nduyung laqi.
Cqeri nduyung na ma, qtapi papak na, uxe pkweko denu. 
Cqerun ku na ma; mnnangi ku spaux, kika qrapun mu ka papak na di.
Mbeyax riyung baga na Ukan ga; cqeran ku na de ini ku kweko denu.
Cqiyun daha cuqi halung de, tmquri qbulic ka halung baang.
Cqiyun ta maanu di? Asi ka stlangun, tkaangal denu.
Mdira ku mnekan tarux hnngedan daha cbeyo, mrkerak riyung puqul. 
Hwaun su mosa pkdira sapah seediq hiya? Asi naq eyah sapah hini denu. 
Seelih qsiya ribo ga de,  hbugi dungan denu.
Liihi ka qsiya na hayan ma, kiya si maha namu leexan tmremux qcurux.
Egu naq qcurux yayung ta cbeyo han, kika kmkelun daha tmremux qcurux.
Liihun daha qsiya ruru hayan ma, kika toqun daha tmremux ka qcurux denu.
Ga na liihan ike na Daya hii ka Takun; yahi ku dmayo qmerac qcurux mesa.
Egu qsiya mtilux huroba nana; osa trima han.
Uka tikuh hhruun su rosoku di ?
Huqli kanna napa daha ga, hai paha soko hiya.
Hmnaqul su inu kanna gmeya nii?
Hqulun mu sapa kanna macu nii di wa!
Bungi kapa han; qqyexun quyux di.
Pqpahi laqi su Dakis, maanu ka ini qeepah kiya di. 
Snalu su sknuwan soko su nii?
Ga bungun pala dqeras laqi ga di; bbili truma hari pala na.
Pqpahun nami na klaali tama miyan cbeyo, ini nami na pdregi. 
Ga mu bungan btuku bunga ga; kii si ini dai qmleqah huling.
Wada qhdeyan mekan na Kuras ka damac nngari  namu ceka na ali di.
Dai tikuh mege pila laqi mu moda su gako na.
Daun mu mita ka tama mu han; ga sapah ising.
Lbui horosiki kanna lukus su.

Ima hmniru kanna dengki nii? Ma uka kkkingal  seediq?
Uka kkkingal seediq ga meniq sapah na.
Bbili ku wa, Uka mu brahan pstotuy papak mu.
Bnbilan kuna Iban ga! Nasi uxe heya, naka ku ga truma hii nana.
Metur seediq bubu mu dapa tanah nii wa. Qtai hari!
Dekiru su naq mapa napa su nii?
Skdii tikuh qumi mu wada tuting bobo deheran nii.
Snkadi su kanna toma qlapo hii di? So klaun wada tuting hiya.
So klaun nadis na heya; ini hiti kari duri.
Mnosa smdehu seediq wada mqdunuq ka dheya ga.
Sqama riyung hruwan harung nii.
Wada daha haan smeku ka seediq mnqdunuq kii di.
Yami wada mosa hmabung ka rudan kiya.
Hnruwan mu kacidento, kika paru ledax na.
Swai mu rseno, bnari kingal kulu suymito mkere bnrigan.
Wada mu malan pila na, kii wada mqaras.

Bnari na Hori heya ka pawcu nii.
Slbii tikuh bubu brkawe nii Takun, lmuwo mu ka hei na tanah.
Wada mu sllayun ruhu mu di.
Snllayan mu naq hiya ka qburung mu paye nii di.
Hmeru dheran ka dehung, malu riyung mahun ka begu na.
Hridi tikuh hunac hari eruc na; ga mridih di.
ye na maha hridun tikuh nedang na dhenu ma!
Wada na hridan tikuh nedang na di?
Ima ga mubung trasi ga?
Hdagun su inu kana sama nii? Kedu bale.
Hndagan na ima patis wada skiya gaga?
Gisu sthedu kanna laqi nii da!
Wada sklaan quyux, kii mhuriq kanna daha.
Osa knama eluw heruc hunac hiya ka isu.
Ucik maanu nii? Ma ini kngihun ani tikuh.
Bbaro riyung ka hredun elu neepah na heya.
Ye niqan ngudus rqeling ma qnedis ka bboyak , Sapu?
Tama mu, mnadis miso peeyah Hori ciga.
Ini huwa! Qyexi naq hiya ka nuqah kii, kndudun mkere denu.
Msurung di; hai mangal kanna ka pnhdagan, qyexun bale quyux di.
Kesun kingal knbkeyan we, yaani maha kesun ta icimang saya.
Ga na lbanun kadu ka tama rodux na Siyac, ini na plaxi ngerac.
Lbanan na rawa nii ka uruk huling na Takun. 
Maanu su kiya Kuras! Ma su seeluk kadu su rodux ka huling seediq di.
Ye wada qlmeluq mekan ka uka putung daha puniq seediq cbeyo ha? 
Ini huwa ka bunga wa. Asi qlmuqi mekan.
Ani tmurak qlmuqun daha mekan duri sa; uxe mpmepang qlmuqun peni? 
Ga na qlmuqan mekan ka bunga laqi kiya qtaan mu; ye ado ka ga muure.
Ga memux laqi na ka Rabe ma, ga na qdalan ido.
Mexi isu laqi nii Pawan, hae ku pure ido han.
Ga mexan na bubu mu ka laqi mu; smkuxun riyung laqi ka bubu mu.
Maanu saun na teemux seediq laqi na Dakis ga? Ye mgkela?
Pmexi bubu su laqi kiya han; osa mahu isu.
Ga na pmexun Ape ka laqi na ma; wada bubul qsiya ka heya.
Pniqi hini ka napa namu han ma, osa skadi qsiya mmahun ta hayan.
Peeniq sapah ka huling si tama su; iya desi neepah mesa.
Pniqan daha so muxi sapah truma ka tuki. 
Ma namu preqan hini ka rusuq nii di? 
Ima pneruq qriyan gbulan qsiya nii? 
Wada phengan laqi ka pngerah bnari mu hndure di.
Ma ga pehing kingal gagi na bais ta nii di? Ima pnehing?
Ga qmulun bunga na bubu na ka Pawan.
Ga tgdiyan ka rodux na Pawan ma, "Bteri tunux na! Bteri tunux na!" Kesun na ka rodux na.
Ado scuqi mrmari ka Pihu ma, wada mehing qyqeya seediq, kika wada bterun tama na.
Maanu na Bagah kiya ha! Bteran ku na pusu ngugngu.
Asi lux mblawa bnteran ku na tama rodux na Umin. 
Heya naq meyux mesa pryuxo ta bunuh ta, kika wada miyan pryuxun di.
Iya nanaq yexi madis de ini naq mkmosa ka Awe.
Yexan ku na bale madis sapah na ka Puhuk.
Pngedang na tama mu texan duri han qburung nii. 
Nii ruhu pngdangan mu da; snlayan na bubu mu di.
Iya slbii hligan kiya wa. Ma ka mpgerung di.
Ini su nteni bubu mu moda su eluw?
Ntenun su Takun de, ga ku mtara sapah su kesa.
Ntenan mu sapah na Walis texal ka Dakis; wada mkure di.
Ga mnarux paru ka tama mu; smrebu kanna tnqiyan di.
Iya srbegi tuqin camac kii; uxe mooda hii di wa.
Ma su ga srbegun ka hatang mu tabu rodux kiya di? 
Srbegan saku bukuy slaqi su cbeyo, saapa su mu.
Uxe wano tama bubu ka gtngayan kiya di. Naka naq kmbeyax si bale ba.
Wada namu qdeyun tmatak ratuc ini ta qdei di?
Pqhdei peekan han; rngagi kiya hari di.
Ye su pqhdeyun peekan ppuqul na huling nii?
Wada mu pqhdeyan peekan babuy kanna qnilo na di wa.
Ga mhei mudu pnhmaan su ckawas di? 
Niqan tama daka bubu tgibu duri sa; ini khei ka tama na mesa.
Pkhei so knuwan di moka nii? Mphepah si mphepah ma, uka hei.
Mnhei tlahi su nii Umin? 
Asi mhmeti pgimax, ini huwa.
Iya kmheti paha ka qyqeya su; bleqi smeku.
Ma su kmhetun mqada ka patis daha kiya di?
Ga na kmhetan gmarang qlapo ka lukus na.
Knheki blebil wa. Teta hmuwa.
Ani mu knhekun tmuting we, ini qperuq ka btakan kiya. 
Ma mkere cuqi nii na; ini qperuq ani riqan.
Wada knhekan beebu tama na Dakis sa, ado ka mbrinah mosa gako.
Ini khenuk puqul hei dapa nii nana; srbuge ta tikuh han.
Yamu mnheyal eruc nii Pawan? Mdengu di peni?
Phyegi deriq gaga ka qtinuh pnhlanan namu ma, osa mheyal btakan kiya hari di.
Hmnuwa laqi ga? Ma su ga phyegun nganguc?
Osa knama ka yamu ma; phiti miyan ka yami.
Phyegan na so hini ka laqi mqedin ma, phyegan nami na so hiya ka yami laqi rseno.
Htiyan ku daha malix ka yaku ma, wada naq knama ka dheya.
Asi ku lux mhngeras yahun ku daha rusrus smiling. 
Ini na bale krhngasi ka eekan na tmaku klaali. 
Ga na krhngasun omocya na gaga da, kika ini na thiqi di.
Nii mu krhngasan bale mekan hndayu nii da; kiya naq klaali ka damac na.
Phmai ka tnbulan su han, maha tena rudan ka rabu su denu.
Maanu ga na phmaan yqeyaq na Awi nii, Walis?
Mkmhuma ku tbula knii mesa tama mu.
Paye dhequy ka kesun daha tbula nii; kuxun riyung mekan Tanah Tunux mesa kari daha.
Pawan, nugehi mhedu kingal ntubung nii hayan  peni.
Kari Tanah Tunux mesa tokeso, qbuwe mesa kari ta ita.
Ini range qlebang ka laqi mqedin, kcugun daha.
Mesa tama mu, asi ka dgiyaq baro niqan bnuqin mesa.
Sapu, ye ini ekan brayo ka boyak ha?
Msngari piya kanna pila ta ga hiya di?
Rwahan su muwa ka gemuk ido kiya di? uxe pkhada diida denu.
So hari mesa ini riyung qtaan hmeru ssiyo alang ka cngirus.
Dheya ga mesa pstnae ta, teta nima si egu lnmuwan mesa.
Pgdema namu maanu knii ka yamu denu Pawan?
Pgrebu nami meyah kusun, iya lngelung.
Mnuwic ku blebun texal ma; ye hmuwa ini khada.
Witan daha gas mgbtunux ka blebun klaun maku.
Ga hini blebun nwitan na bubu mu; puqo ta ho?
Ga ridil tninun na laqi ga da; tbyaxi hari baga na irin ga kesa.
Ga mridil skato su di; breqi hari!
Ririh so pnddayo daha ka Iwan!
Ima rmniyux kanna pala sapo tqiyan ga?
Slingi Watan ga wa, maha su inu kusun kesi.
Tama mu mesa mkela ba kmari beling dheran ka cmuhing.
Iya qtai so mngutiq laqi ga wa; ani maanu klaun na.
Ini huwa kesun ta ngataq ka laqi ta nanaq, ini kchaya ka laqi seediq.
Heyung naq so mungataq hari ka laqi kiya, ani si mtduwa rngagun peni.
Bubu nanaq na tnngayan mesa Buha heya; uxe yami.
Maanu sun su haya smngayan laqi seediq, so kenu su naq knmalu ka isu?
Hnqili nhari psirak kii; mqiyuc laqi di.
Hnqilan mu hini kingal quyu tbrhengin si tama mu.
Ye ini hedur bukuy su de, mapa su paga?
Hmedur paanun bruru su nii wa.
Ini daha niqi sapah nii da; ga mosa meniq sapah daha bgurah hunac hiya di.
Nii behing nniqan na tama mu rudan.
Moda ku hini kusun mesa Pawan, tara ku tikuh mesa.
Pndaan namu inu ka dapa namu sqsiya paru?
Ga daha pdaan tgdaya hari ka eluw bgurah di, ado wada msunu ka eluw kiya di.
Nsaan mu alang kiya si Takun, ini kpiya sapah ga hiya mesa.
Ini miyan kpiya mnosa saya; ye ga ini gdema lmamu ricah ka dheya.
Sai mangal dapa de bbiyan si tama su ma, dai piimah qsiya mesa.
Saun namu qmalang knuwa ka qnalang dapa di?
Mmooda su naq inu ka uka ddaan peni?
Ma so mmoda riso nii; ye bale ba mkela?
Snkgulan ku na bubu mu meyah hini.
Ga psaan qyqeya na Dakis ka repun ta; iya sai rmngerang.
Plaxi huling su Umin; ini huwa.
Naqah plaxun kingal huling nii; plaxun de ini kela meyah sapah denu.
Ga na plaxan siyo eluw hiya ka napa na. Ye wada inu; ini mu klai.
Mntaalix so sknuwan dheya ga? Ma ku ini klkela ka yaku.
Niqan kesun ptaalix ka seediq? Naka su kesun iya so kiya.
Mmaku lmiqu nii ka pplaxan daha dapa cbeyo.
Mspais ka seediq ini pntena gaya cbeyo.
Kparu hari kari su; ini miyan bhangi.
Maanu seeyah na smparu hini ka malu nii?
Spruun ta qmita ka tama bubu ta ma, kanna rdrudan alang ta.
Ptsani ku tikuh patis pdesun mu laqi mu han Takun, ini ku kela matis wa.
Mpatis su maanu Dakis? Mkela su matis peni?
Mpberih su? Asi pbrihi han denu.
Nii ku mpberih; maha ku pberih inu di?
Sai pberih nganguc han; pbrihun su de maha malu hari denu.
Mkpberih ku sa laqi nii, adis nganguc han.
Ado niqan qolic ga mosa mekan pnhmaan na Umin, kika ga na haun qmapi.
Mosa rehay de niciyobi ka seediq alang nami.
Pcyuki de mdengu hari icin na ma; iya laxi pcciyuk.
Ma na ga pcyukun mlukus lukus na tama su?
Wada mgrebu doyobi Hori ka dheya ga, uka hini.
Tara ta hini ka ita si Puhuk, mcikul ta riyaka tnlusan daha mesa.
Wada piya kanna pila pnspuwan namu di?
Mpsterung suyyobi ka Iwan daka Sapu.
Maha su inu sincisan nii Pawan?
Psseli ta mokuyobi mesa Tapas, prnui ka Temu duri mesa.
Hao ta sincisu denu kini ho, nii ku ini qhedu tmatak dungan.
Knrbuwan namu! kanna rsriso ma uweewa.
Caw-an! mesa ka kari Telu ma, uka ta kari so nii ka ita.
Mprengo nanpungkang heya?
Mangal yxeyux bruling gqiyan daha qumi ka rudan ta cbeyo.
Ima ka rmnicuh iyu lukah su nii di?
Ndaan su tricuh ini rutiq lukus su so ahing nii?
Ga na rcuhan pengki ka sapah na Temi.
Wada malu rncuhan mu iyu kosuy ka ghegoh mu slaqi ku.
Iya trqili ka swai su rseno; naka namu mddayo ka mtswai.
Sraun ta maanu ka seediq mtbleyaq; ini huwa de niqan puqun ta ido.
Maanu tikuh soosa su psoora seediq hiya, ini su qsiqa?
Psrai seediq kanna knmalu ndaan su hii; wano kiya klaun sisu.
Ye na snoora seediq, kika mbeyax naq muuyas ma, mangal nsaan na pseung patis.
Dakis, kraani naq so klaali; thuwe ma iya ptaaguh.
Kraanun nami na dapa pqeepah ka seediq tndheran kiya mesa Pawan.
Ma kika seediq ini kela ali ka smriqan na; maanu  kiya di?
Kparu hari kari su; mrbuni Dakis ga.
Qtqiti kesi Takun ga ka buuc kii peni; malu rupun na heya.
Maanu ga na qtqitun huling ga Tado?
Angal buuc ga rngayun laqi ga wa; buuc qntqitan huling ka kiya.
Ga qtqitan huling ga ka buuc ini su qdei qmteqic da.
Qdqudi Robo ga wa; teta hmuwa.
Ani qdqudun ka Pihu we, ini ku krkerak mesa.
Kedu ba qnhqeni suku; ma ini haduc tikuh qsiya ka dheya kii duri.
Smriqan ku na mesa ini osa dmayo ka Pawan.
Kncykani naq duri wa; maanu kcugun su.
Ga ku na sricuh iyu malu ka ising mesa bubu mu.
Pdhekun ta inu tmatak ka sudu siyo eluw nii?
Ga daha pdhekan pusu hako smkesik ka eluw.
Kiya naq heya, so tguhuwe kari na de rmengo.
Pniqo ta hini ka napa ta han ma; sae ta mangal qwarux hayan.
Mnkdalax inu kanna seediq nii wa? Meyah hmuwa alang ta hini?
Pnklaan nami na Takun ka yami; ini miyan kela ani tntikuh ndaan kiya.
Ima pngeriq rulu meyah namu alang ciga¡H
Ga hmuwa di rulu su kiya? Uxe malu pngriqan na tama su mrebu han peni.
Niqan spgeriq yayung kiya wa; tai hari mosa namu lmanguy hiya.
Ga mphepah aring pnhmaan na tama mu di.
Hwaun su mepux nbuyas mu, mkela su mita mnarux peni?
Pexi tikuh puting na negul nii Yako; bbilun mu.
Wada na pklaun seediq ka ssaan ta mcebu rapic da Pering ga.
Qmii doriq su narac wa; teta su mkela skkingal pqemi doriq.
Phelun mu yaku ka qhuni; osa knama bubul qsiya ka isu.
Pnhlanan na Kuras ka eruc ma; napa na tama na ka qtinuh.
Ga phlanan na Ukan ka qhuni mreemux; ini mu knkeli mheyal.
Mnheyu ku bukuy na Takun ka yaku ciida; ye saku ini qtai.
Ima mnhulis kiya; wada qduriq pnhlisan ka camac di.
Iya phulis; pqsiqa ka laqi ga denu.
Te! Ga msiqa pnhlisan namu ka weewa ga di.
Iya kchaya mita namu wa; pqsiqa seediq denu.
Syqeyaq eluw ga wa, qtai hari sdheriq.
Ani spsapah daha ge tngiyo sapah paru, ini pntena sapah ta alang hini.
Ga mkiiyax papak tnkuran na ka Dakis, kii ini eyah.
Ini so ita Seediq ka Mukan, asi naq ppeekan hndayu daha ka dheya.
Wada ku na ssmalu kingal wahu ka Sapu.
Psterung ta gecyobi denu mesa ka deheya ga.
Meyah su theyaq sapah mu sincii ?
Qdeun mu mhuma kayobi ka ucik mu.
Mkmosa miyan Tepaq sinciar gisu nii yami ka Umin.
Maha malu karac sinciu mesa qtaun trebi.
Isu ka sinciryo bobo na di ha.
Sincizu de ini alix mekan hlama ka lagi ga.
Nngalan daha surun dapa ka tunux tiyadan daha.
Pnhlinan na detama mu kanna dgiyaq quri nii cbeyo.
Mnhuma namu ngiro ckawas Takun?
Pnhuma na tama mu daka bubu mu ka ricah ma brkawe nii.
Ini kpika Dakis wa; ye su ga gmuuqu qmita.
Snpila mtswai kiya sa, kika tglayan daha.
Ima kneruc tqilung nii? hwaun daha kmeruc?
Kreti isu sama nii Obing; mkayak siyang ka heya.
Pnkeruc na Mukan ka eruc sapah na Umin.
Pkreti dheya ka mnsngari na da.
Yami ka pkretun na qhuni qtehur ma, ga naq kmeruc rqeling na ka heya.
Sai pgeela sapah na Pawan dheya nii Walis, uxe daha klaun denu.
Mplabu kaali dgiyaq kiya sa ma, sbgihur paru duri mesa.
Qlbingun namu maanu qnabil sapah namu cbeyo?
Niqan pgeriq yayung kiya; mneetuq ku hiya texan.
Iya kchaya laqi kiya wa; pntuqun su di.
Kiya ka rngagan mu klaali han ma; ini naq thei.
Ani naq so biciq qtaan ka piilo ga, ida so mttuku ba hnyegan na.
Paqi qhuni ga, maha mnkala dnamux di.
Smkuxun riyung kmberah mtaqi ka Dakis.
Wada na haun dmidil ka qhuni mdengu Umin ga.
Ga ali hmuwa dheya kiya ha! Ma uka meyah na?
Msekuy keeman de, shilo mu pacang mknedux hari ka laqi mu.
Sgutu daha dheran ka lnmuwan daha, spagan daha pala.
Wada na sgimax ajimoto ka timu nii bubu mu, ini na klai qmita.
Iya sgaya seediq wa. Naqah so kiya.
Pwaki naq bubu na laqi nii, uxe ta na sklaun di.
Yahi qmita ka ngiro mu nii te! Hmneru naq wa.
Roosun ta maanu bolung nii di? uka ta raus¡C
Ga rmebu ricah ka Sapu, qmasun mu mesa.
Rbegun ta inu duma nii di, ga stenge ka nii di.
Msurung da, uxe beyo qmuyux di.
Qnqugu soni mrebu tama rodux nii Sapu?
Ga mu pwakun Robo ka laqi su, nii bukuy.
Malu riyung ka Temu, prnaun na paha ka naku.
Ceka rabi, meyah dehuk sapah ka qbsuran mu rseno ma, pldaxan na ka dengki.
Na bubu mu ka pala pungu niqan pnnguwan nii.
Nikisun ge moda ptbekuy ware ma pnayo na ka ware tunun.
Sksiki kanna uyung duri. Egu quti huling.
Malu qtaan ka phepah mttanah duri.
Ga mnunuh nunuh bubu na ka laqi rabu.
Lwaqi bibi ga mosa mekan paye pnhdagan ta ga Pawan.
Ma su wada lwaqun hiya di, lwaqi quri hini.
Iya angal na deDakis.
Wada lwaqan na Robo ka ququq mnosa mekan paye yqeyaq di.
Kragi ma sksiki sapah kiya hari yamu Pawan.
Kragun su knuwan ka repun ta di Takun?
Ima ga prengac huling kiya ha?
Ga hmuwa rodux nii di, Umin? Ma so hari ini pshengak di.
Uka eluw de dehuk hiya wa, asi ka moda rmaro mmaku icin na.
Ini alix smdaring skeeman ka bubu mu, kika wada daha desun pqita mnarux Hori di.
Ima mnaduk rodux gisu mquri yqeyaq nii?
Plahi hini yamu, sae ku mqiri durang mu han.
Ini namu ptahu puniq plahun? msekuy wa.
Msaane Umin daka Dakis, ga mangal hlmadan na Umin ka Dakis hayan.
Ga ptungun na swai mu rseno ka harung.
Putung qrari so nii ptungan namu cbeyo baki?
Barux ku so dapa ka yaku kesun saku rungi di?
Wada rungun dapa na Takun ka Dakis.
Rungan ku na dapa texal cbeyo, kiya naq meniq hii ka tama mu.
Mapa ku qhuni ka yaku, kika pwakan mu Tiwas ka laqi mu di.
Ima ka mnawak isu moda hako di? Ini su kiicu?
Sdheriq daan ka eluw kiya, kika mwaawak miyan moda hiya.
Wada bbilan na laqi daha rabu aring pnhmaan su hini da, ini daha klai mesa rabu aring.
Wada pstrengun tama daha ka weewa daka riso ga.
Bcbaco miyan yami ka qwarux mnsngari su nii di ho?
Lwaqo su quri qnalang sama seediq ka rodux di wa, kseengun su seediq denu.
Qyaano mu hini ka hndayu mu, ado so ini thdagi hido.
Phdage mu hini ka lukus mu mhuriq nii han, daun mu mangal kiya bbiyan di.
Ye kiya seeyah su, ye su meyah mita tama bubu su?
Lnglunge mu hanyan wa, teta mu ga pniqun inu?
Rbeyuk ba paru ruru kiya, kdere mgliwas kanna bbaang na, uka ddaan.
Tqiyo ku yaku han, thuwe naq theyaq hini ka yamu.
Tqiye namu ka tqiyan na tama bubu nii wa, osa taqi qlapo icin de namu taqi.
Qlapo nii tnqiyan mu slaqi si bubu mu.
Pqdale su laqi damac ga wa, ga sbengux di.
Iya sdayak dheran seediq qmeepah namu, asi naq bleyaq meepah qnpahan namu.
Sao ta mangal kusun mgrebu ka qyqeya ta han denu.
Kiya ka skbeyax nami ppuuyas isu han, ado su ini so yami ka dmoi parih klaali.
Tlusi isu qhuni ga Walis ha!
Prao ku ido yahun daha mekan han, yaani uxe beyo meeyah ka dheya ga di.
Hngede namu siyang ga wa, lnihu biqun daha Iyung ka kiya.
Paqo ta pusu tlahi nganguc ga di ho, smaso phdagan paye.
Dyago ta hmaqul paye ka Takun ga han, uxe na qhdeyun diida di.
Maha nami hmaqul eruc ppheyu sapah na Umin ka kusun.
Kesun su mu iya osa ka isu han, isu naq ini   qbahang.
Slbiyan su hmuwa ka hligan kiya di, greme su.
Iya osa smnegul isu Dakis, bbeyo su na tama su.
Tapo mu snuunux su si Obing nii, mkela matak tunux ka heya.
Gyusi de namu mhuma sama daka suke.
Ga mosa ptaayus ddeeran daha dhequy daka horay ka dePawan.
Biqo ta dheya ka duma nii di ho? Hwaun ta naq kanna.
Bkeyo ta waso pedu duma di ho? Mkere waso pedu duri.
So hari mesa wada tbneyan kunuy sunu ka  alang kiya mesa kari daha.
Ini klmelux meniq ka paye, asi ta ka knbeyax meepah.
Ga namu qnuuqu kmari, tbnei knari namu kiya dungan.
Tbneun namu knuwan ka ebun phdagan paye ga di?
Wada daha tbneyan maanu ka beling paru kiya?
Paru namu dige knbeyax meepah, iya kbserux.
Dosun su knuwan ka mnsngari na nii di?
Pglai peekan ka seediq han, ekan ta kiya hari ka ita di.
Ani na pglaun berah ka seediq we, daun na smkela de pseung pnsliko.
Wada mu pglaan mesa osa sapah ka laqi di, ini dehuk sapah ka Pawan su dungan peni?
Egu baki rudan ma, pai rudan snklaan mu slaqi ku, tnugiyo niqan patis dqeras.
Paru riyung gnaalu na quri ita Seediq ka kingal qbsran kiya.
Iya qreengi ka laqi ga, ye mqita trebi.
Qnreengan wahin ka kingal pusu bluqun nii, kika ini kdakil diida, ado ini cbui hido.
Satang ku so mpcebu ma, ini klgelu rapic kiya, ga qreengun cida qhuni.
Kragi cida qhuni pnaqan namu ga, pqeerung ddaan daha di.
Wada kragan na bubu su ka sudu mneniq eluw ga di.
Knragan mu ciga bale hayan, ma gisu rduwan dungan.
Krago ta saya ka ttqiyan namu nii hayan ho?
Pkragi dheya nii ka kiya da, sao ta mapa qhuni ka ita han.
Ima kmnaro habun na tama mu nii ha? Ye deAwi mu na.
Ma mu ani hdiqan huling nii, ini kela mosa ngerac.
Ga rmaguh sapah ppuqan ware ga Umin, sao ta mekan ware han ho¡H
Rwahun mu neluk repun ma, wada moda siyo papak mu ka qolic, sklui ku, milo ku quri icin.
Rnwahan na bubu mu ka bais ga, lebi naq de namu msekuy.
Iya mhmeti ymqeyaq matis ka patis.
Rriso namu tikuh maanu ka ani nii ini klai smmalu.
Tnugiyo rsriso mneyah dmayo mapa paye na Takun.
Snriso alang Gluban mkseyang ka Lubi daka Awe sa.
Ani saya, mgriso pplukus na Dakis dungan.
Rudan su di, iya pgriso di.
Maha nami mkrima rabi lmiqu mesa tama mu.
Wada nami pnrima pusu ka rabu aring yami  ka Takun.
Srmui ido mnsngari ceka na ali di Robo, puqul mu yaku.
Qbilun daha btakan ma sekuy ka sapah daha cbeyo.
Walis, pqyaqi naq yamu knii ka yqeyaq na tama su nii di.
Wada glekan laqi na Dakis ka na laqi su di, seung naq ini thei laqi na kiya.
Gnlekan mu pgeeluk miyan theyaq ka bunuh nii.
Psngae ta tikuh dapa nii hayan ho? mtilux riyung.
Ma su sssino nana Puhuk, knhenu wada su mahun skeeman?
Iya sglai ka dheya nii hayan, ga ini gdema.
Ga sglaun na Dakis ka Takun, ye kari maanu peni, ga srengo na Dakis ga.
Ga ta na sglaan malu nii da, naka ta mhedu hari di.
Nita han ho, psgila ta ali seediq di.
Tgyano su tgyaun laqi nii wa, ga mu ini qdei smquri na.
Ga mosa tuting laqi Hori ka Bakan, ado uka ising alang daha.
So hari ga smdayak tikuh dheran ta sapah pnhyegan daha deDakis.
Bcbaci isu nngari na nii ma, spui mhido hini kanna.
Hnrnasan na harac pnharac daha berah ga sqsiya paru hndure.
Huwa sun namu tikuh so kiya, asi bleyaq mtheyaq.
Ima pnberih nii? Ma ini osa pberih theya hari.
Scuqi paru cenga qnlangan namu di, bleqi kiya hari denu.
Hmuwa runge ga, Umin? Ma so hari seediq ka mgiigin quhing.
Iya han ha! Egu ka ttlengun mu nana.
Ima tnelung tinun mu nii, ma ga bbaro di.
Rnyuxan mu osime na laqi rabu ga da, ye bsiyaq naq mhuriq di.
Kndudung egu pila kanna osime ga duri di.
Ga mtara isu bubu su, nhari hari mesa.
Pthiqi hiya ka laqi ga han! Ini ku gdema.
Wada ptheyaq laqi daha, uxe meeyah nhari dheya kiya.
Lbuwan daha waso brayo ka siyang daha.
Ga smipaq babuy ka deTakun, ye daha asuw rai daha?
Hai posa kansoki hiya kana ngiro ga han.
Asi naq kanso ka ngiro ma qelung, kii brigun mukan.
Wano nheya naq ka klaun na, ini kela nseediq.
Ga sdrapan huling ka ngiyo ga.
Asi osa kmremux sapah seediq ka pais.
Ga rmuxan qsiya sapah nii di.
Qtqiti isu buuc na nii, Takun. Uka ku rupun wa.
Qqiti huling kana buuc mnsngari ga da, maha daha knbaka mekan.
Qnyutan maanu baga su? Kedu knbeeba na!
Hai pqita ising papak su kii. Kedu bale knbeeba na!
Knari na ima kanna beling biciq nii?
Knriyan daha sknuwan kanna elu nii?
Iya ptraqil daha ka seediq mesa kari rudan.
Wada na pgklaun seediq ka rcilung ssaun ta plaling di ka Dakis ga.
Pngkela na qbsuran na dheya daha gaga.
Iya qecun wa! Snarux su naq.
Sknarux hari duma seediq mekan balung bnbungu wa.
Snteran na ima kanna hutong nii.
Asi sugi kanna dheran da, kii kniyan na.
Gaga su masuw maanu? Kedu qaras na laqi ga!
Trai han, uxe beyo meyah di.
Asuw kiya hari da, trai duma seediq han.
Ima pngeela elu nii ka yamu?
Ini beyo smaruk uban rodux.
Mnseyang laqi na ka baki ga, paru pahung na ka baki ga.
Tai knseyang na rudan ga! Iya thei nana.
Liingi lubuy su han, iya pqtai seediq.
Wada tmalang lmingis nganguc ka Tiwas, kseengan na tama na.
Asi cyuki, iya kngungu rmengo.
Sknciyuk de, maha miicu denu ka seediq.
Iya scugi laqi ga. Maha miicu di.
Iya prana kari, kiya naq de kiya naq.
Iya krkii ka ppuqun laqi kii, mplingis di wa.
Leing hari pila su wa, krkio su daha.
Kingal naq lleing na pila ka bubu mu rudan, sbtuwan btunux.
Tmlaqi egu ka seediq cbeyo, maxal duma laqi daha.
Kedu bale qntqeran mosa cmebu rapic keeman, asi ku lux ini mkmdehuk.
Ye ga smkuxun isu wa, ma ka knteetu kmuuro hini di. 
Ngalo mu ka kawin nii han, yahun su mu mege kiya hari di.
Ga kmraki ptkuhun nedan na ricah ga.
Iya ptaaguh peekan su laqi, ma na ka cqiran di.
Thuwe hari pcqiran su laqi ga.
Ga daha haan tmraki ka pais, ado meyah daling hari.
Trkiyun daha daring hari ka rodux ma, qrapun daha.
Ga mptgdiyan da goro ga.
Egu riyung goro wa saya.
Ga mggoro da laqi ga.
Ini kmalu mnarux na Dakis meniq byoing Hori hiya, kika desan daha Taycyu di.
Ima pnadis patis su nii Dakis?
Dese ku daha wawa su rodux Takun ha? Kingal bubu ma kingal tama, hao mu prana sapah.
Pdeso su laqi ka slmadac kii di wa, dao daha pgedang.
Pdsani Umin ga peni, ye mooda sapah na Iwan kusun ka heya.
Wada mu pdsanun Takun ka lukus na Dakis di, daun mu hmaduc kiya keeman mesa Takun.
Wada mu pdsanan Iwan ka ware bbege su bubu su di, saun na mege bubu su.
Ga hini macu dhequy pndsanan ku na Takun wa, dsani isu si.
Dsane ta tama bubu ta ka wawa rnbruban nii.
Pdsane ta dheya ka duma da, dsanun daha laqi daha.
Asi ta naq pdaadis hndayu kusun ha, uxe ta maha pure hiya wa.
Ga naq asi ppaadis beras hprayun daha dheya ga, ado ka ini suupu mekan de mosa lmiqu.
Dnsanan ku na qucun pnhmaan bubu na ka Temi.
Ini ku netun Takun mosa ka alang si Temu.

Nita ka tama rodux bhege ga ma, qalux ga ka na dheya.
Sdehu isu slmadac nii Takun, iya ba kbrxani seediq.
Laxe ta hayan!
Sndayak dheran na Umin ka Dakis sa, kiya ka mqnaqah.
Nii ido pnrayan na bubu mu wa, uxe su mekan.
Wada qluli moda miyan krao yayung ka rawa mu qcurux yaku di.
Iya gllii gepuk kii wa, kseengun ku na tama mu denu.
Mkmari namu maanu¡H
So hari ka waso bserux waso na wahin nii, kiya kesun daha wahin bserux.
Iya eyah hini, bsukan su wa, meyah su rmudu ooda seediq di.
Haan ku na paangal dapa texal tama mu, bbiyan  di ma miicuw ku hari.
Haun namu mqiri knuwan tlenga namu di? Uxe namu bsiyaq ini hai mita di peni.
Qraso ta ali saya hayan, smqaras ta ga mangal mqedin ka riso mu.
Kiya naq laqi kiya wa, mburung rngagun.
Iya tgqui qmita wa, ga mlukus lukus bhege ka laqi na Robo.
Sae ta kusun Hori di kini ho, uxe ku pgdema saya na mesa Takun.
Lmiqu kiya nhaan daha tmlenga deTakun cbeyo.
Prbangi tikuh na Tiwas ga, egu laqi na ka heya.

Mpaha ku hini ka yaku, isu we?
"Mkdesun mu Hori kusun ka Pawan" ga mesa Dakis.
Mntalang texal Umin daka Dakis ma, ini na knddesi ani tikuh ka Dakis.
Ga tmberu bubu babuy na Umin di, mpitu wawa na.
Wada puqul tama na ka ware mneniq ribo ga di.
Dae mu tmatak yaku ka nngari namu nii di.
Kari ta maanu di? Ini ta adis parih.
Kuxun misu sa Takun ga!
Uxe pkseyang bubu su de, sbege saku yaku?
Ma namu ini thei rngagan ha? Bbeyun maku bale denu wa.
Asi ka keeman mosa qmburang camac, saun daha qmburang so ppuqan na.
Ini eniq sbekuy negul kiya, ini beyo msetuq.


Ado ka mtanah beyuq na, kii kesun daha brkawae dara.
Qemun isu laqi nii han Pawan, sao ku mahu lukus han.
Iya bale mhmeti mangal ka rabu prihun ta Takun nii wa, uka umal ta denu.
NULL
Wada ta hrnasan sapah na Takun di.
Ani naq tsyusun ma, ani naq prayun begu ini huwa.
Kedu knrkerak puqun tarux hnngedan su nii Umin!
Knrudan na tama mu rudan di, ini riyung qbahang ka birac na di.
Iya krako qhuni kiya wa, mgipuh de pgerung denu.
Uxe ga moda rmako mhuma laqi nii?
Languy quri so ini kgcilung na kesi laqi ga.
Ini kgcilung ssiyo na, ani naq mosa lmanguy hiya ka laqi.
Mslleung riyung mita trebi ka bubu mu.
Lihu yamu ka lnihu saasuw ta dadan ma, maha miyan knama hmanguc bilaq na yami.
Uka tikuh siqa su so nii su Dakis? naka su mbleyaq hari.

Suyuk isu durang glaqan nii Takun, ini ku kela smuyuk negul qtegur.
Ini kkere ka bnrigan na Dakis.
Qerac kingal tama rodux ga kiya bbiyan di, sliqun ta si bubu su.
Uxe ga mpunu rodux nii? ma ga stkemu.
Ini kcherus bale ka eluw ddaan miyan kiya.
Barux mu ssliqun di, qtaun mu nanaq.
Hwaun su moda tmaruy phdagan seediq?
Iya taruy lukus seediq, kseengun su na denu.
Naqah trigun huling nii wa, qmiyuc.
Ninzing kesun daha daykong nii ka Tanah Tunux ma, niqan naq seediq mesa daykong tanah duri.
Te walu ga! ga qmequng phepah aring.
Ado sttimu ka dheriq tasin  niqan qhedin, kika mosa qmequm hii ka camac.
Ini rawiq diida de misan ka bubu kerung nii.
Rai na Dakis ka Umin ga.
Ma wada ngapih ribo ta nii di?
Ngriq! ani si tikuh kiya ini su klai.
Ga mesa maanu laqi ga Robo?
Niqan kari rudan ta mesa Puuma, alang tnugiya mqedin ka alang kiya ma, uka rseno mesa.
Iya ciriq quri hini wa, hriqun su pnhdagan nii denu.
Tai hari wa! niqan puas snuyuk kii wa.
Qulah ka sudu na pusu mudu ga.
Mqedin ini tuting laqi kesun daha qlapan.
Smkuxun miyan riyung mekan kacuy ido slaqi nami.
Psdrexi eruc ga Takun, so hari ga ridih quri icin.
Ini daha puqi ka utun dayu, uqun daha ka utun meniq paye.
Tama bsiyus kesun daha cmoriq, slau kesun daha ka bubu na.
Misa ini khrehun hei quti rodux dungan?
Misa meeyah saya dePawan di?
Dheran niqan bnaquy ma tgmaxan btunux kesun daha hgalang.
Ma niqan hebin quwaq na liwas nii di, Dakis?
Maxal rima wawa na rodux mu nii hayan, wada puqun huling ka sepac ma, msngari maxal kingal di.
Mpusan kingal ba sapah ka alang kiya, to naq msdadan kanna daha.
Mterun hei kanna ka qnxalan mu muuyas cbeyo.
Mkela su smepu betaq mspatun kingal kari ta Seediq?
Ini nami qita pila kingal kbekuy ka yami cbeyo.
Daha kbekuy pila saya de so hari daha pila klabu cbeyo, uka bale de sliqan.
Ga kmukun laling su Umin, blbili nhari!
Maxal ka kbekuy suupun ta de, maxal kbekuy kanna denu.
Ma ini kukun nana, uxe uka qcurux?
Sdrexi tikuh halung mu nii Takun, kmumax scebu wa.
Yamu sbaang hiya, psbaang nami hini ka yami.
Ini sdiyan deDakis sa, ye daha wada chngiyun ka eluw oosa lhengo kii di.
Ga smidiyal kingal tokei pnttingan seediq moda eluw ka Pawan.
Snlayan su inu ka ruhu rulu su kiya di?
Naqah steetu buuc paru ka slmadac, ngapan denu.
Sbgihur paru riyung ciida, wada na daun mangal kanna dnamux sapah.
Buyuh tunux kanna laqi muuyas cbeyo.
Daykong tanah ka ninjing nii ma, bici hari ka hei na.
Sapah pyasan ge ssaan muuyus laqi muuyas ka kiya ma, sapah ptasan we niqan junsa ka kiya.
Daha kegan ka qulic runge, tanah kingal ma bhege ka kingal.
Bukuy kesun daha ka alang karengko saya ka rudan ta cbeyo.
Ani naq uka riyung pnlepin daha mqedin cbeyo we, mnlamu naq plpilan daha duri.
Ye ado tqrengun ma niqan puniq ka rulu nii, kiay kesun daha rulu puniq.
Kari bnarah rudan ka huda qapah nii, laqi saya de asi uyu kari Tanah Tunux mesa kori di.
Bnari kingal gagi doriq ka Takun, malu qtaan mesa.
Kari bnarah ka patis hido nii, ini kela mbahang duma seediq nana.
Pqecun kesun daha ka yubiwa ka rudan ta.
Betaq isu kingal gaga di Pawan ho, sae ku tmeetu buuc na gnhiyan ka yaku di.
Snkdiyan su kanna lukus pnlkusan su di?
Knacuy daha qhuni mreemux ka asuw babuy cbeyo, asi ka chedin, ini baka murung babuy denu.
Paru bale si lmiqu nii ma, uka cmcamac.
Ga tnugo dahung hei na bnbeyan na seediq naqah.
Psai pnki hi kana sudu ga.
Bubu rudan, rwhani ku tikuh!
Ga hmuwa baga mu ini beyo srahug mangan ku qyuqeya.
Ga hmuwa baga mu ini beyo srahug mangan ku qyuqeya.
Rberuk naq yamu ka nii di ma, dsani laqi namu. 
Eniq hii! Eniq hii!
Ga su qmepi maanu, Ketu mering su!
Ga namu smeesung maanu, Ketu qaras namu!.
Ani naq rodux duri, Asi naq smdara ka pooda ndaan naqah.
Sresi hari pptasan su gaga huwa su mesa pqita patis hiya.
Mtilux hari di, mprbagan hari karac nii di.
Mpmisan hari de thuda hari ka dgiyaq hii denu.
Msuwan karac nii teta ini quyux kiya hari.
Irih so mtlaqi Tado daha ka Walis.
Ptlaqi namu knuwan di Dakis? Ma ku ka uxe pskela laqi namu di.
Mnosa su isu duri na?
Sqiti wahin ga rmawiq quri dnamux behing ga Tado.
Wada mangal btakan rwaqun beluh ka tama mu.
Ye ado ga rwaqan wahin ka aring gaga, kika uka riyung hei na.
Ado rnwaqan wahin ricah ga, kii ini kdakil diida.
Traan su na so strengan hii mesa deDakis.
Ima naq ali mttara kii di, asi ta suupu mosa.
Ima naq ali mttara kii di, asi ta suupu mosa.
Ptara ta ima dungan, tama ?
Mkmtara ku Takun ka yaku han, osa knama yamu.
Ma su ga trigan ka hani mu ba pnqapah kii di.
Ima tmnaruy btakan pnhyegan mu nii, ma ka ga mbiki di ?
Uxe tnaruy laqi lukus pnhdagan nii, ma daha nii srtiqun dungan.
Pskesik miyan sapah ali saya, uxe nami maha ani inu.
Psksiki laqi ga Mona, sao ta mapa qhuni lungu hlama paru ka ita.
Qlengo ta mhedu ka nii hanyan ho, maha ta na Takun kusun denu.
Mosa lmamu qelung hmneru naq lmiqu ka cbeyo hayan, saya de mhuma nanaq di.
Nleeluw hari mosa namu sapah pyasan; iya ali moda theyaq eluw.
Sngaango hari mhuma namu, ga scuqi mknedux pnhmaan namu di.
Asi pndngusi ayu ga tmatak namu.
Ptyusi btunux ayus namu hayan, uxe namu klaun denu.
Ga daha ptyusun wahin ka ayus daha, klaun daha na naq.
Ptyusan daha tlahi pnhmaan daha duma ka ayus daha.
Daani mhuma kyaayu ga ka mnsngari na da.
Ini daha snkdexi mhuma ka sunguc, paru bubu na de mdakil.
Skdexan na mhuma bubu mu ka rabu na, kika ini kdakil diida.
Snkdexun daha mhuma han ma, daun daha gnbabo nana.
Ani ba bcbaciq ini daha dheki mari dheya kii, ye naq hmnuwa.
Berah wawa ta baga nii ka kesun ta baki baga.
Pnharac mu icu mhurah tudu nii ka harac nii.
Ga maku trrengac pila bbiqun daha taykang kanna ka seediq alang.
Iya prngati huling kii han, pqduriq rapi ga di.
Smbalas duri peni gipu dapa?
Uyas bnarah laqi hndure ka nii da, uxe uyas ta ba cbeyo.
Basi ka ngayan tama na Temu Mahung, ga mangal ngayang na bubu na, kii kesun daha Temu Hahung.
So hari mesa ngyan seediq mneyah Toda ka Batun, misa uxe so kiya ka bale ba.
Bbali maanu kiya Takun, kudu knpruwan?
Kbbebe miyan sapah Mukan mkkesa mosa Hori ciga, qmuyux han.
Saangal daha btakan rqeling ka beebu daha laling ma, rbruban daha puniq smderux.
Pure rima kbegax ido kiya bbiyan di Lubi, meeyah mekan ido sapah ta hini ka laqi na Mona.
Nii siyang gnhiyan daha, psugi hayan.
Hei rodux ka nii ma, hei ququq ka gaga.
Egu klegan ka hei qqhuni ma hei whwahin, puqun ka duma ma ini puqi ka duma.
Ghii hei na buuc kii Dakis, malu puqun hei sneedan buuc wa.
Kedu knbgurah kucu su kii Walis, ye su hani bnari?
Egu riyung bilaq tasil hungul ka elu deriq kii, tai hari moda namu hiya.
Ye na ngayan bale ka kesun Bilaq nii, tama?
Wada bleqan smmalu na tama mu ka rudu slmadac kii di.
Bnleqan na smino bubu mu ka kulu hlmaan nii di.
Ye hmnuwa naq ka seno mu, ga mbkiluh hei na.
Hmuwa laqi nii, ma ani pnuqal seediq chepun na.
Chepan su muwa ka ppuqul seediq kiya di.
Clai kesa Tado ga, mkela cmula ka heya.
Iya clai da, uxe pbaka de su claun hii dungan.
Cula nii scula daha eruc sapah cbeyo sa.
Pgyaun daha riyung ka kari kesun "cucuq" nii, ini ba mhmeti rmengo.
Snceecu naq kari mesa cuqi cuqi kiya, ma uka ani tikuh siqa.
Maanu na seediq kiya wa, ani diyan cmucuq qedil na.
Ye mkela cmehaq tama su rodux nii di Umin?
Ini daha kesa ga cmucuq ka babuy, ga smayuk kesun daha.
Rreyun daha dara boyak ka tokan bgurah snalu daha bgurah ma, phdagan daha.
Sdrai han, huqil naq kiya hari denu.
Te! Asi dako di, so nii memux laqi rabu.
Ga hani mdako pnuhan bubu na ka laqi ga, ye muure.
Kani ku eyah yaku hayan, daun ku na tmulus Tado nii.
Kani su asi bbei peni, naka su blequn rmengo han.
Buling ini kmkeli kari wa seediq kii, mbeyax riyung quwaq na.
Hmnuwa pdahung kduruk na laqi nii wa?
Ye mnekan maanu peni, ga mbeeba ka pdahung quwaq na.
Kenu ka gnhriqan namu¡Hpaha hini han denu.
So hari kahan mdengu ka kui nii, tlengun de cmebu so mccubu qsiya ka hei ta denu.
Iya sdaling puniq kesa laqi ga Robo, clingun di wa.
Ga ku na clingan baga duri si bubu mu.
Ariq cnlinga puniq ka ariq papak mu nii si tama mu.
Bobo meyah ta theruy Gluban hini de ado ta ka pyqeyaq ma, kndalax ciida tmabu ta dapa bale di.
Ini phuma paye rudan ta meniq alang Mehebu hii cbeyo, kika spriyux daha dapa tanah ka tnguro nngalan daha ciida.
Ye ado uxe qmnita zo ka rudan ta cbeyo, kika asi daha kesi dapa utux di.
Ngalan daha beyuq na nunuh ka dapa rako nii ma, spiimah daha laqi.
Kndhaan daha beebu ka Dakis sa, kika ini daha baka.
Ktrui mheyan yamu qhuni kii Tado, uxe pkmekun kingal seediq wa.
Kspani sepac namu dmidil wa, teta namu kmkelun?
Krmani rima namu maasu ka nii di, mnangan kanna dheya gaga di.
Iwan, kleho hari wa, le su daha ga mseyang denu.
Mleho riyung seediq kii, ani ima kuxun na.
Seediq so khwayun ka bubu na rudan, mhuwe riyung.
Kndalax naq ciga ini kleho ka laqi nii, ye uxe ga mnarux ho?
Tgqiya su naq Pawan, maanu ddayo su daha  bobo na.
Tgqiya naq laqi kiya wa, ma ini slngelung tama bubu na.
Ma ini slngelung meeyah sapah di ka laqi kii ha? teyan bale si soosa na theyaq sapah dangi na.
Pgetuq wawa baga su wa, teta hmrenang?
Netun ta so qrapun kui nii di na, knteetu so thmuku ka tunux ma, niqan hrenang.
Iya pgteqi wawa baga laqi kii, mplingis de mnarux.
Pgtequn mu kanna wawa mu baga ma, daha ba ini khrenang.
Rudan ta cbeyo we niqan Gaya, so ka wawa ini daha qdei mekan peni, sqeya daha paga puniq ma, ini mhmeti mangal. kii kesun daha knsuro.
Ramus kesun daha tihung doriq duri, kari rudan.
Mntgao naq laqi namu wa, uka daha mdrumuc meepah.
Uka pahung seediq kii, Wano ba tama na haun na tkakan.
Uxe gaga qmuyux daya nana, ma ini knheguc qsiya yayung nii dungan?
Pndkaran daha pnhmaan daha mesa htrani ka tnbugan namu, icu daha mmaha smeeliq pnhuma.
Pdkaran na riyung ka laqi na Awi ga, kiya ini thei.
Pdkarun su tikuh maanu, heya naq naqah.
Asi ka mosa lmaqi saapa daha ka tokan rahuc nii, mgtanah ka rako na.
Pkeru hini mnsngari na Bakan, hawan naq.
Asi pkrui kanna, hwaun su naq rmangi peni.
Pkruun ta inu nngari na nii di tama, qaano ta di ho?
Nii kulu pkruwan daha sudu, iya mhmeti qmada.
Pkruun daha btuku ka ido dhequy ma, stleetu daha hii han.
Tmulan daha sino ka waso tamun nii duri; mangal btuku ma spagun pala han ma, ssapo daha bobo pala hii ka waso tamun.
Kahan btakan ge ssalu daha skesik sksikun nganguc ka kiya.
Ga mssipo Puqan Rodux daka Sloyan Lukus, alang ssaan daha rmiyux qyqeya ka Sloyan Lukus.
Sloi hata ali saya sa, smmesun pnttingan qbsuran hido na Telu nii saya si.
Sloyun ta inu galiq bhege llawa puruc nii?
Sloyan Lukus kesun daha ppryuxan qyuqeya rudan ta alang Mukan Hori hii cbeyo. 
Qhuni qntuwan so harac neepah kesun daha gnarang.
Wada mu grangun qhuni snbruxan su da, phdago ta mesa ku.
Grangan namu muwa yqeyaq seediq hii ka deun naqah kii di?
Wada gbilan na tama mu ka kingal pusu aring mneniq hini di.
Gnbilan mu lmiqu nii pusu bgeyac ga mu phmaan alang hiya.
Ima gnabil pusu tlahi nii, ma daha stiyan malix hini di?
Rnngrangan laqi soni wa, sntero mu hayan.
Iya sari huling Temu, uxe ta madis huling.
Ma ga smari huling na Takun ga wa, ye maha phuling?
Srii babuy su Lubi, teta su na klaun.
Ma ini kela sriyun su rodux su nii Uma, misa uxe isu tnabu.
Sriyan na bino rodux na bubu mu rudan de, kndalax qhuni baro skiya meyah mekan tnabu.
Ani rngerung muhing na wada gerung pncmuxan na btunux.
Ini daha mahi de tqpuruh ka dara camac, irih so mnhuqil ka kiya mesa.
Pcaqux kesun daha tgbaro puqu ta gelu nii.
Ga su tbugun maanu wawa su rodux isu Rabe?
Tnkaxa miyan tmara heya saya ma, uka meyah.

Ga na plbuun pntikuh kanna laqi mneyah dehuk hini.

Ga na plbuwan bubu na ka qyuqeya ddesun na.
Ga su tmebas maanu Sabung, ye su uxe dyagun?
Ye ga msngari deun su suyo sa tama mu?
Ma su so sntqeran seediq Takun, nnahari hari rmengo su. 
Naka su mesa, "Asi desi kanna han peni!"; ma su so snbserux ha.
Baso begu ga di Iwan, tltei han.
Irih so ga meyah smbaso lnglungan seediq ka qbsuran nii.
Ini kela gmrahuq cmebu camac ka Takun, ado mduwa riyung ka halung na.
Wada mu grhuqun hini kingal paru na, yaani bale gaga hini nana.
Wada grhuqan cmebu na tama mu boyak tngqeerung pusu qhuni gaga stexan.
Wada tgrahuq qcurux qnerac na Pawan dungan, ye ado ka mheriq.
Naqah drunun Dakis ga, cmhungi riyung.
Drunan ku na mesa tbugi tikuh rodux mu de ku ini eyah kusun ka Pawan.
Iya bale grhuqi ka tama rodux ga, uxe ta slayun denu.
Seung naq so kiya heya wa, laxi naq hiya.
Mqedin rudan kesun daha weewa mradus, so hari ka qhuni mppulas rehaq na peni.
Ye namu phdayu ye namu uxe phdayu kusun?
Na ima hndayu nii Robo, ma daha asi stii hini di?
Ga hmdayu ido dhequy ka Walis, spuwo ta mekan kiya hari di mesa.
Ini riyung rana shpure ka macu suyo mesa kari daha.
Mmhemuc hmeru so papak ma baga ka ngacun nii, ye hmnuwa peni hreyan ngacun nii.
Uka rana sptahu ka bagah Mukan.
Pthui ka qhuni cneexan ga hayan, mceeyax ta dungan.
Smalu rqeda pthuwan daha pure ido ma sama.
Ga pnthuwan nami meyah hini hndure, anu ka msekuy riyung ciida.
Kntnaan ba mbeyax meepah ka tama mu ciida han.
Hmnuwa lukus su Pihu, kedu ba qnrutiq.
Mskari kari Seediq kanna ka seediq ga meniq hini.
Malu riyung qqlahang na seediq mnarux ka kanggohu kii mesa kari daha.
Breenux mmaku nii qqlhangan nami dapa slaqi miyan.
Maanu kesun su syusi ka seediq di, naqah so kiya.
Iya mhemuc mesa syusun su mu wa, kseengun su rudan di.
Wada syusan seediq sa Dakis ga, kika ga mnarux.
Uxe sntusan seediq bubu su, ma ka ini kmalu mnarux na.
Tyusi peeyah hini Takun, uqu naq dgehing icin na.
Uxe ka tyusun namu hiya di wa, uxe pntena denu.
Ma su tyusan betaq hini di Umin, uxe su ga smdayak na seediq di?
Nii naq tnyusan na tama su, ga qnuuqu peni?
Naku ka qburung nii wa, iya qnqui mangal.
Wada daha qnquun mangal trasi mu tunux da.
Ga su mu qnquwan mita di Iwan, le su mu naq Bakan Temu di.
Ga mkseyang maanu dheya ga Tado¡H
Iya dai qmleqah paye pnhdagan kii, pkseyang bubu su denu.
Mkmseyang ku ma, msiqa ku seediq.
Rkugi snuunux su kii di Pawan, so snttilux qtaan.
Rkugun mu de rbagan snuunux mu da, msekuy saya nana.
Ma su wada rkugan snuunux su di Ukan?
Niqan hiyang balas runge duri, barux naq uxe rseno di.
Ini lgila ssaan daha rehay ka tama bubu.
Snuglaan miyan na Uma wa, naka nami naq dehuk soni na.
Ga ali mssgila daka qedin na ka Pawan, ye uri mmaha ini klai.
Ppaanun na tama mu ka npaan na bubu mu.
Ppaanun ku na tokan rawa yaku ka tama mu ma, mheyan qhuni ka heya.
Iya hari kdkari ka laqi namu si tama mu rudan, kika ini thei bobo na denu mesa.
Kdkarun na riyung ka laqi na rseno Walis ga, teta ba hmuwa de paru.
Kii naq kdkaran na Tado ka Dakis, huwa ba bbei seediq.
Ladu hini napa su han Temi, snchedin su naq.
Saanun ku na lmadu bobo harac ka tama mu rudan, anu ka napa ku na bruru.
Snalu Plmukan ka doduy kiya, hhaqun daha bnaquy mesa kari daha.
Hqulan daha ka bunga knriyan daha ma, saun daha gmutu repun.
Nii ka hhqulan miyan barasu spheyu nami sapah cbeyo.
Hnqulan na dePawan ka qhuni nii, qhuni pthuun mesa.
Wada spheyal na Mona ka pnheyan su di wa.
Qsiya mneniq bakic ga ka wada na strima laqi na.
Ma daha ini qlahi sudu pusu ricah daha nii dungan?
Qlahun namu so knuwan ka mudu pnhmaan namu nii di?
Maanu saan namu sdoduy hiya laqi ga, hmuwa de setuq ka wahin kiya !
Mnkala namu keruc kiya de qtaun namu ka yayung Qrari denu.
Ga inu qburung mu paye hini di Ape, ini su qtai?
Qbrungi yamu ka tudu yqeyaq, sao ku qmita qsiya ka yaku han.
Sai smiling deSiyac wa, qbrungun namu knuwan ka paye namu di kesa.
Nii gmeya qbrungan daha ddamux sapah cbeyo.
Qnbrungan na tama mu ka brhengin ga, tbugun dapa mesa.
Nsaan su psuyuk ima ware su nii Puhuk?
Iya sdaku dheran na seediq Dakis, naqah so kiya.
Naka irih naku ka dheran ga phmaan qulic ma, smdaku ka tama su.
Geela ka yamu ma, phtii bukuy namu ka laqi.
Wada naq knama ka dheya ma, phtiyun ku daha  bukuy ka yaku.
So hari mesa phtiyan daha peekan laqi daha de mekan ido ka Telu.
Hiran ku na ba ppuuyas ka tama bubu ma, yaku naq ini thei.
Maha su naq mkiinu dungan ka maha ta di.
Kesun mu kmugah ka pala kii, mqmita ku eluw tnunan na.
Spagan daha waso tamun de msino ka rudan ta cbeyo.

Ini srai seediq, knbeyax ta naq meepah duri.
Wada kbrexun na Dakis ka parih mu, ini na yahi hmaduc na.
Smruwa tama su di¡H Maanu si?

Iya snhii kari na wa, ga rmeno isu.
"Smnhii ku mesa niqan Utux Baro ka yaku. 
Yaku ge, smnhii ku ka mesa niqan Utux Baro."
Isu snhiyun na Takun, Dakis; si/sai rmengo isu.
Asi ka huwa kesun psnhii kari mu ka Robo.
Ludux tarux kesun daha piyung, gmaxan daha pure ido rumu de, malu riyung puqun.  
Ini klmila rupun tnkuran su hndure, Pawan?
Maanu su tikuh kiya! Tao su mu ha!
Ga rmberuk hei rqenux ka Takun ma, skgulan ku na pure ido ka yaku. 

Iya mhemuc tmqari seediq Pawan, naqah so kiya.
Wada trqiyun mseeyang na Takun ka Dakis.
Slingi tama su peni, heya mkela.
Wada mu prnuwan kana dheya ga di.
Ga slingan kari sense na ka Dakis.
Aguh hini si Mona nii Umin, slingun su na si.
Uxe su na cyukun wa, ga msiqa tama na.
Prnuun maku kiya hari di mesa (ka) Walis.
Asi su ka mlatac alang nii.
Ani su naq ini klatac alang nii ge ini huwa.
Uka ka nnskuxan na Dakis ka heya?
Ini huwa mahun su ka sino nii.
Yaani psqrahuq yyahan na ka Takun.
Iya yqyaqi matis patis na Temi kii, yahun namu na mseyang denu wa.
Ma daha wada yqyaqan matis ka patis mu nii di.
Ga asi prrudu snteran daha dheya ga. Ye ga mkseyang?
"Qtqiti kanna urac buuc na, mrubu hnpure na di.
"
Tdali mosa mnugaya han, uxe pkela elu dheya ga.
"Heung mu naq desun ka Dakis duri, uka tdalun mu. 

"
Asi ka tdalan bubu na mtaqi ka laqi na.

"Maanu nii Umin? Ma mgdengu puqun. 

"
Dengul maanu kiya tama?
"Kdngelan daha mekan ka miruku duri peni?
"
Kdngelun daha pure ka beyuq cakus de smalu iyu cakus.
Mdengun amuy na walu plabu btakan.
Kdgeli hari hmagnuc geluq walu kii, ini seedan denu.
Ma wada sqrelan pure ka ido nii dungan si bubu mu.
Dheran huriq ma syqeyaq kesun ta ruco.
Smkuxun mosa truco ruco ka boyak, ini ka pada.
"Ruco so nii ka trcagun boyak. 

"
"Trcagan boyak ruco nii. Iya dai qmleqah, mkela dunu.
"
"Nii tnrcagan boyak, ye hani ba mneyah hini. 

"
Ima wada cmepiq sama nii ha? ma ini siling tikuh duri.  
Ga kmaabuh abuh laqi na ka Kumu.
Nii mu tlamun smmalu, teta hmuwa.
Ga kseengun bubu na ka Dakis ma, snciyuk naq paru kari cmiyuk ka Dakis duri. Naqah so kiya.

"Iya sbyaxi mmaha mthulang ka ubus.	"
Msbubu daka laqi ka dheya. 

Wada peeluk Takun di sa, ado gneeguy dapa seediq.
Ga inu so hari ga chebuy kiya Pawan? 
Kndudul rudan ka riso mnnanang kii di.
Kingal pusu aring nii ka pnllayan ba mhuma na tama mu. 

Saatak mu sama ppuqun na ka Temi.

Wada msunu neepah na Bliyah hii Walis Robo di sa. 

Asi ka kmuabuh mekan ido dheya kiya, ado ka ptuting pnuqan. 



Hmnuwa seediq ga, ma ga mksaro siyo eluw?
Ga daya ka sapah na Takun ma, ga hunac hari ka sapah na Dakis. 

Ima ga ptqaro lmiqu ga wa? Ye tntakan daha?
Ye nanaq na ga thriyan ka Temi han, kika qcelan na bteriq ka Dakis di.   
Tmremux qcurux ka Takun, mosa hmuwa tqecul cenga btunux ka baga na di. 
So hari ga tqcelan abura na rulu su nii, kii ini khrenang.
Ado niqan hudung ka dapa, kii kesun ta hudung ka hudung dapa. 
Sari quran ka wada puqun na Pawan ga. 
Kyuuyung nami uyung sapah na skadi ma, ini nami slai.
Mnsunu paru dgiyaq uyung Pradu hiya, kika wada daan mangal sunu ka alang mneniq hii di. 
Tmdahu riyung qnniqan na pila ka Dakis Pawan. 
Sapah nii knrmanan na ba pheyu ka tama mu rudan.
Pawan, cpiqi tikuh naku nii denu kini. 
Wada cpiqun na Dakis di wa, misa ini huwa. 
Skdiyan nami teru miyan ma, Takun ga ka wada smdiyan.

Ga htranan kunuy sunu elu oosa Hori mesa kari daha. 
Cepiq isu hlama tnekan ga Takun, psugi laqi ga. 
Mstama daka laqi ka dheya. 
Tghetur nami uka pila, kika ini miyan pheyu sapah diida.
Wada na psugun pnsepac kana ka laqi mneyah hini.

Ini ekan puyuy ka laqi mesa rudan. 
Paahing tminun de mekan puyuy ka laqi mqedil mesa kari rudan. 
Rumun camac ma, kadi na nbuyas, idas na ma rkebun na kesun daha Bari. 
Bale so twhuwe rmuyuk qolic qqrapun na ka ngiyo kii. 
Thwai paalix wa, iya asi plaxi hii. 
"Ani betaq knuwan ge, isu ka sngaalu mu gaga tmpusu ba lnglungan mu truma.
"
¨µ°É

Melux sklui ka Dakis, ani knkana ka hei ricah na Takun.
Melux namu naq paru denu peni, tama bubu ka dmnanga yamu han.
Qnuuqu madis eluw Dakis ga wa, kiya ka kbberih nami dungan.  


Cklano saku  ksere wa!
Ma su sttyanan buuc ka yayu kii di?

Rbuxe/Rbuxo namu skenux ga wa!
Iya rubux begu daha kesa laqi ga! 

Niqe mu yaku sapah su alang hayan.
Iya pqyuti laqi qlebang kii, hmuwa de mnarux.
Wada piya hari seediq gnxalan su muuyas?
Ima gexal su alang ta hini Dakis¡H
"Mnugexal nami ka tama su. 
"
Maha ku mari qcurux iciba. 
Gexal sunguc ga smanguc ka buuc babuy nii da. 
Wada gxalun mekan na Dakis ka ido di.
"Gxali naq mekan isu ka ware kii di.
"
Ima hmnurah sapah su Tado? Ma ini beyo. 





Heyung naq so mngataq hari ka laqi kiya, ani si mtduwa rngagun peni.
Niqan brahan seediq kii.
So hari mesa maha ku Taype kusun ka Dakis.


"Pksepac namu ali pheyu behing nii, Dakis? 
"
Wada mhuqil dungan ka rabu gnhigan mu nii. 
Nsaan su pbuyuh inu tunux su kii Ukan? 
Pbyuhi dheya ka uban ququq kii Ape, osa pure damac ka isu. 
"Hmbaluc brhengin kii wa, iya pdoi laqi.  
"
Iya ptlengi yayu laqi ga, hblutun na nii. 
 Ga hblutan hlmadac ka baga na Pawan. 
Hnblutan maanu ka dqeras su nii Takun?  
Ani rabang si mhero camac, asi maku moda pthbaluc brhengin. 
Tmdadal riyung yami ka bubu na Tado, ye ba niqan ka tndadal rudan nami. 
Ado ga mbeeba qnyutan tdiyung ka dqeras Dakis, kii sqsiqa na mosa ngerac. 
Ado mnkseyang Takun daka Dakis, kika mqsiqa mpqqita. 
Kedu bale ka qnsqaan na Temi ga, hmnuwa? 
Ga mbeeba tnkuran na ka pungu papak na Pawan.  
Tnsaso nami toma pusu qhuni ga ceka naali.
Hini tssawan daha de mttilux hido. 
Tbeku hini ka laqi rseno ma, tbeku hiya ka laqi mqedil. 
Gaga mtbeku berah mptgesa daha ka laqi muuyas. 
Ga ptbeku rabu aring uyung sapah na ka Kuras. 
Maanu ga su tbkeyun behing su ga Wali? 
Ga tmbelu btakan pnheyan na ka Awi. 
Tbkei tikuh rusuq saida nmahan daha ga hayan, Ukan. 
Mptbeku ta inu ka ita? 
Hini ka tbkeyan riso mmaha supi. 
Hrnagi srqemu ga Kumu, kuxul mekan laqi wa! 
Uxe asi ka dngeun trabus nii hayan, kika hrnagun daha denu? 
Ye trabus hnrnagan nii ha? Ma so hari kingal naq puqun? 
Gebin hlama tnekan nii Pihu, psugi laqi ga.
Gbingi tikuh pang bnaruy bubu mu ga Dakis, puqo ta.
Gbingun na Temi ka qcurux ma, wada bale pntikuh mekan kana laqi mneniq hiya. 
Gbingan daha baga de niqan so asu daha ppuqun ka dheya. 
Pawan ka ga gmebin pang ma, Awi ka gaga maasu na. 
Gnbingan na tama mu ka pang nii, psugi dheya ga. 
Iya ckuli eruc na, hmuwa de trhurah.  
Wada mrhurah sknuwan harac nii ha? 
Hrahi kadu su rodux nii di Pihu, ga sburo dnamux na di. 
Wada hrhurun bgihur hei quti rodux.

"Kiya naq/nanaq Dakis ga wa, lixi naq hiya.
"
Ini gkala rulu na Dakis ga, uka beyax.
"Mnteru mu sresun ppuqan nii di. 	   "
"Mphpure ku sari yahun mekan laqi. 
"
Ini mu chngii ka mbaruy ku qcurux.
Ktngiyun na smrako budi na lmengu hido.




Ga tlaman hmanguc na Tado ka qbulic.
"Tlmani bino isu si Dakis. 

"
Ga na tlmanun malix ka iimah na sino ka heya.
Tlmanan na tminun ma, mgedang ka tnunan na.
Ado na uka ba bbrahan di, asi maku trhera dheran lmingis di.



"Cbahu we ddupun seediq nTongan ka kiya. 
"
NULL
Aduk tikuh rodux ga han Pawan. Meeyah sapah truma kiya hari di. 

Daani snais tikuh bubu mu ka trasi nii.


Niqan naq seediq mbukung druri, ani so kiya we ini mhmeti mesa bukung.

